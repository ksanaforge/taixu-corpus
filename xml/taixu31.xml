<檔 n="taixu31.xml">
<平裝 id="61"/>
<精裝 id="31"/>
<頁 id="31p1005"/>
<類>《文叢──緣起‧宣言‧啟事》</類>
<文>維持佛教同盟會宣言</文>
　　──民國二年春作──
<段/>國體更張，忻民權之已得，人生福利，普天下而均沾。吾佛教徒固同為共和國民
之份子也，顧有為社會所擯棄而屢遭不幸者，其咎蓋不能不自承也。然吾思之，吾重
思之，轉弱為強，策亦良多，請為我同胞言其略焉。
<段/>吾人之生於天地，身雖六尺，實備萬物而互為之用，缺一不足以相存也。故曰：
「萬物皆備於我」。換言之，則我亦皆備於萬物，況人類好群之動物也哉？迄乎近世
，天演深，競爭烈，尤非合群策群力，不能有所樹立於進化之途。繄我僧伽，本稱和
合，維心理沿革，漸變其真，致團體渙散，不相援救，以弱門自居，為俗凌侮，而公
理莫彰，任人詆誣，此皆無群策群力之團體故也。然今固有佛教總會為佛教團體也，
但佛教總會，非由個人意志結合。凡集會結社，貴有一定之宗旨，起人自由之信仰，
<頁 id="31p1006"/>
方能以親愛之感情相聯絡，一致之精神相貫注。竊取斯義，因有本會之組織，非欲表
示其抵抗力，與佛教總會對壘也。維持佛教，不可無自由組合之團體，此其一也。
<段/>寢矣微哉！我佛大雄大力大威猛大精進之義乎！唯佛無貪，唯佛能大貪；佛之貪
，將貪度一切眾生皆成佛也。唯佛無瞋，唯佛能大瞋；佛之瞋，蓋瞋一切魔惡皆歸無
也。唯大貪故能利人，唯大瞋故能利己，而一以大勇猛大精進之精神貫澈之。直理所
存，萬夫吾往，無所畏焉，無所沮焉，日本之所謂武士道、大和魂者，即本乎此也。
今敢與吾同胞要約曰：菴寺財產，固吾教之形式也，然吾教之精神亦於以附焉。苟有
藉端佔據我菴寺，假公侵略我財產，吾同胞為保教起見，雖犧牲生命財產作孤注一擲
以爭之，當亦莫之遑恤！維持佛教，不可無勇猛犧牲之精神，此其二也。
<段/>人固莫不好自由，好平等也，然吾同胞不可不知自由平等之代價。代價維何？即
自治、自達、自立是也；而壹是皆以教育為本。教育者，先覺覺後覺也。在先覺則曰
教育，在後覺則曰學問。教育乎，學問乎，蓋所以養成人類之道德、知識、能力者也
<頁 id="31p1007"/>
。有道德足以自治，有知識足以自達，有能力足以自立，而後乃可云自由，而後乃可
云平等。吾佛教徒一日未能達到自由平等之境域，即一日未能脫離劣敗受侮之地位。
出代價以購之，是在同胞之熱心。維持佛教，不可無受教求學之志願，此其三也。
<段/>然自由者義也，平等者恕也。於己不放棄而各守其宜之謂義，於人不侵犯而互均
其勢之謂恕。但於未得自由平等之世，猶未足利天下而不匱；即於既得自由平等之時
，亦不能證物我之同根也，是以更有博愛以濟之。博愛云何？孔子之所謂仁，墨子之
所謂兼愛，佛之所謂大慈悲，均是也。佛唯以大慈悲故，視眾生苦如己之苦，視眾生
迷如己之迷，往來三界，日不遑給，地獄未空，誓不成佛，而普度有情，尤以布施為
第一法門。今夫幼而待教者，老而待養者，病而待醫者，飢而待食者，寒而待衣者，
茫茫苦海中正不知其凡幾也！雖曰博施濟眾，堯舜猶病，吾同胞不可不量力度能思有
以拯也！吾教固能以慈善為懷，濟人救世，社會將歡迎之、信仰之不暇，又何凌侮詆
誣之有乎？維持佛教，不可無實行博愛之籌備，此其四也。
<頁 id="31p1008"/>
<段/>抑猶有進焉，凡上所述，皆現象世界之行事，而非實體世界之修養也。現象世界
，吾人軀魄之所依托也；實體世界，吾人心靈之所安立也。有軀魄必有心靈，有現象
世界之行事，亦必有實體世界之修養。以言夫實體世界之修養，則陳義之高深，設法
之完備，殆莫尚於佛矣。直證心源，尤推禪宗為最；而淨土禪觀諸法，要亦優勝於其
他宗教及各種哲派萬萬也。吾人既稱佛子，不可不於佛法中自覓安心立命之地，以紹
佛之心燈於不絕。信能有得於此，則示身乎現象世界，為官吏、為議員、為將校、為
兵警、為農、為工、為商、為士、為僧、為俗，極而至於為販夫、為僕役、為盜賊、
為娼妓，皆足以怡然自得，雖舉世譽之不為喜，雖盡人非之不為懼，且世人亦將無從
而譽之、非之也。譽之與非尚所不及，又何憚乎悠謬之口肆其誣謗哉？維持佛教，不
可無安心立命之修證，此其五也。
<段/>嗚呼！吾佛教徒固能以是五者為祈嚮，而定為一致之方針以步趨焉，則佛教不獨
可維持其現狀，固將日即昌明光大於無窮也。願我佛教同胞鉥心肝以共圖度之，出手
<頁 id="31p1009"/>
眼以共經營之！謹頂禮以禱，馨香以祝！（見佛教月報一期）
<頁 id="31p1010"/>
<文>佛教行願俱進會發趣文</文>
　　──民國二年夏作──
<段/>善男子！善女人！汝試飛身至喜馬拉耶山頂，架一最精最良攝遠鏡，微細微細以
遍觀此黑鐵圍內之眾生，翔於空者，走於陸者，穴於土者，泳於水者，有不皇皇然，
汲汲然，若有所迫、若不自遑者乎？汝再試閉目以思之：彼萬物之若有所迫、若不自
遑者，胥何以故乎？思之重思之，則「三界眾生貪欲為本」八個字，將放大光明，不
期而湧現於腦海。嗚呼！彼芸芸眾生，殆皆為貪欲所驅而不能自已者歟！夫貪欲又何
物乎？換言之，則即願望是已。
<段/>大哉願望！至哉願望！可以令生者死、死者生，可以令成者毀、毀者成，可以令
有情者無情、無情者有情，可以易心慮、通幽明、出天地、入鬼神。善男子！善女人
！汝將毋疑斯言乎！請證之於我佛。夫佛於過去無量無邊劫中，固與吾人同是黑鐵圍
<頁 id="31p1011"/>
內之一物也，然竟能成佛於二千九百年前者，曰唯願望故。佛於無量劫中，棄富貴、
捨肢體，忍所難忍，行所難行者，曰唯願望故。佛既菩提成就，而涅槃不居，往來三
界覺悟眾生者，曰唯願望故。大哉願望！至哉願望！
<段/>善男子！善女人！先不嘗言乎？三界眾生皆為貪欲所驅，不能自已。貪欲非他，
即願望是。信然，則佛與眾生所以跡者未嘗異，而異者特其跡耳。但所以跡者未嘗異
，而於跡未嘗同者，則趨向有異也。端其趨向，即以眾生所皇皇然、汲汲然者，為佛
所皇皇然、汲汲然者，則跡跡者猶是，而跡自迥別乎前矣。就道歸家，即心是佛，亦
寧有其他玄妙哉？明乎此，則人欲之中，無往而不見天理之流行，左右逢源，撲落非
他，所謂狗子皆具佛性也。
<段/>端趨向將奈何？質言之，則在乎善用其貪欲心，使大而不遺，遠而有恆，無上佛
道雖甚幽邃，誓必達之；無量法門雖甚繁奧，誓必學之；無盡煩惱雖甚牢固，誓必破
之；無邊眾生雖甚迷倒，誓必度之。願立而行隨，行成而願達，行與願俱進而不已；
<頁 id="31p1012"/>
五百由延，不覺輕輕經過，而寶所忽湧於目前，豈不大可慶快耶！善男子！善女人！
不當如是乎？勉旃勉旃！
<段/>或謂有願無行，願成空願；有行無願，行乃狂行。今日行願俱進，蓋在行願並重
。夫此，但老生常談耳！不知行固無無願之行，而願亦無無行之願也。彼願立而謂不
能行者，皆願之不真切耳！不睹夫好色者乎？遇一姝者於途，目注神移之不已，浸假
而鑽穴踰牆也，浸假而桑間濮上也，乃至盡犧牲身命、名譽、權利、眷屬等等而不恤
，罹法網，實彈藥，勇猛直行，進不少沮！有願而不能行乎？無有也。謂願而不能行
者，特好德不如好色耳！故行願俱進者，乃藉行以見願之真切而已。倘猶有未明斯義
者，請為舉王陽明之言以解之曰：「即知即行」，是謂行願俱進。 （見佛教月報第四
期）
<頁 id="31p1013"/>
<文>覺社宣言</文>
　　──民國九年一月作──
<段/>世人皆知覺社為研究佛學之講經團體，宣傳佛法之出版機關耳。究其元旨，乃在
乎哀人世之困厄，求根本之解決，故於社員規約，尤注重乎身體力行也。第其所欲設
施者，則又在乎佛教八宗專修叢林，佛教七眾模範叢林，佛教國內國外傳播團，佛教
國內國外救濟團；以非一蹴能幾，則先之以佛教大學院與佛教孤兒院；而其事亦須憑
藉多數同志之力始能成辦，乃更先之以佛經閱覽部，佛法講演部，佛書出版部。佛書
出版部，分為兩類：一、售品，二、贈品。於贈品除去社員規約、意趣概要、及各種
章程之外，曾印送覺社第一布告、第二布告、第三布告、念佛法門略說、大乘總持、
勸世人行布施波羅密文、覺世新聲第一、覺世新聲第二、覺世新聲第三，共九種。而
售品之贈送者，亦過半焉。於售品，除北京己未講經會所出之維摩詰經講義、大乘起
<頁 id="31p1014"/>
信論講義、維摩詰經紀聞之外，曾發行大佛頂首楞嚴經攝論、道學論衡、覺書一期、
覺書二期、覺書三期、覺書四期、覺書五期，共七種。佛法講演部，除太虛法師受北
京己未講經會請講維摩詰經、大乘起信論、及南通張嗇公請講普門經之外，曾由太虛
法師講成唯識論於普陀，講大乘起信論於漢口，講二十唯識論、因明入正理論、八識
規矩頌、般若波羅密多心經於上海，講百法明門論、八識規矩頌、心經於北京，講心
經、百法明門論、八識規矩頌於西湖；並曾請章太炎居士等開講演會於上海，請祖印
法師講首楞嚴經於漢口，講妙法蓮經於宜昌。佛經閱覽部，亦嘗設置大藏經及蒐集古
今中外關於佛教之各種圖書，而供滬人士之博觀焉。
<段/>然釋範成等既嘗與太虛法師籌設佛教圖書館於北京而附設有佛學研究部，且上海
之佛學會，重慶、成都之佛學社，於佛法皆能與覺社之閱覽部、講演部沆瀣一氣者也
。北京龍泉寺之孤兒院，亦商同太虛法師修改舊章；與寧波佛教孤兒院，同為純粹佛
教宗旨之孤兒院。南京金陵刻經處歐陽竟無居士等，亦有設立支那內學院之籌備，則
<頁 id="31p1015"/>
覺社所欲先之者，皆有之矣。獨至佛書出版部之一事，雖除舊有之刻經處、流通處，
如金陵、常州、揚州等之外，從去年來所發生者，如北京、潮安、重慶等刻經處，如
宜昌、香港、西安、漢口等流通處，相為影響。然卒無一專屬於佛教商榷學理、討論
問題之叢刊，以為全國研究佛學、宣傳佛法者精神上團結聯合融會通貫之機關焉。覺
社遂承其乏，改所出季刊覺書為海潮音月刊，而恍束覺社之全身為海潮音月刊社焉。
<段/>覺社以自覺覺他為義，今雖因觀察時勢之所需，並隨順太虛法師韜隱湖山之志，
覺他之事業暫聚精會神於海潮音月刊之一種，將滬社廢除；實緣滬社乏人主持，且無
設立之要耳。而各地社員之各務其真修實證，或掩室專修，或誓期親證，或參學於禪
林，或深入於經藏，或和光同塵而宏攝受，或精勤盡瘁而事開建，或隨順逆緣而應機
施法，或出凡聖躔而絕跡銷聲，要之、各個獨立向上發展，以踐行覺社社員規約之實
而已矣。茲將重訂覺社規章宣佈於下：
　一、本社取自覺覺他覺行圓滿之義，定名覺社。
<頁 id="31p1016"/>
　二、本社宗旨如左：
　　　發明大乘佛法之真義，使謗者悔悟，疑者信解，信解者行，解行者證；轉狂狷凡
　　　　　愚之人，成賢聖天佛。
　　　宣揚大乘佛法之真義，使暴惡者仁，貪爭者義，智者樂道，力者尚德；化戰亂困
　　　　　苦之世，成和平安樂。
　三、凡贊同本社宗旨，具志願書入本社為社員者，須履行左列各款之社員規約：
　　　一、各社員自修者：
　　　　　甲、必要行：
　　　　　　　（1）：皈三寶尊，發四宏誓以確定信願。
　　　　　　　（2）：受持梵網之十善戒為根本戒，如未能全持者，先持一戒二戒，
　　　　　　　　　　 漸求增進，令得完善，以軌持行業。
　　　　　　　（3）：參善知識，究本心體，研佛法藏，習菩薩行，以修證身智。
<頁 id="31p1017"/>
　　　　　乙、專恆行：
　　　　　　　（1）：專參禪宗。
　　　　　　　（2）：專持真言。
　　　　　　　（3）：專誦摩訶衍經。
　　　　　　　（4）：專念阿彌陀佛。
　　　　　　　（5）：專修一種止觀。
　　　　　　　（6）：或專定數門兼修之。
　　　　　丙、隨宜行：禮拜懺悔，供養布施。值諸時處，隨宜行之。
　　　二、眾社員共修者，待有相當因緣時節，當隨處集社員舉行下列三項加行：
　　　　　甲、每年夏正四月初八日，隨處集社員開佛誕紀念會一日，持齋修懺，放生
　　　　　　　行施，作諸功德。
　　　　　乙、每年夏正十一月十一晚起至十七日，隨處集社員開念佛會七日，剋期以
　　　　　　　求念成一心不亂。
　　　　　丙、每年夏正十二月初一晚起，至初八日，隨處集社員開參禪會七日，剋期
<頁 id="31p1018"/>
　　　 　　　 以求悟證本元心地。
　　　四、本社經費，聽社員非社員隨喜捐助，須得確實經募人之收捐據為證。
　　　五、本社事業如下：
　 　　　 現在舉辦之事業：編發海潮音月刊，研究佛學，宣傳佛法。
　 　　　 將來希望之事業：詳見於整理僧伽制度論。
　　　六、本社通信處，杭州南山淨梵院。（見海刊一卷一期）


<頁 id="31p1019"/>
<文>覺社意趣之概要</文>
　　──民國七年秋作──
<段/>人者生於盲動，先昧其圓常成就真實之覺性，迷惑馳逐於諸境界，故其心不能安
寧滿足，而恆有種種希求，試條舉之：
　　　　一、於個人之希求──飲食、男女、富貴、壽考、威權、名聞、安閒、逸樂
　　　 　　 及死後之存在與安樂等。
　　　　二、於家族之希求──富貴大而久，子孫多且賢。
　　　　三、於國家之希求──富庶強盛、安固整齊、善良尊榮、及博大悠久等。
　　　　四、於世界之希求──大一統、永和平。
<段/>會歸此種種希求而成一大公例，則人生共同唯一之目的，要不外求幸福而已矣。
然非大自由、真平等，則幸福之目的不得達到。為達到此共同唯一之目的，故隨其性
<頁 id="31p1020"/>
習之不同，成各種之主張，如下：
<圖 n="images/19-1020.png">
　　　　一、宗教家之主張──儒、道、耶、回、梵，及其餘邪教。
　　　　二、哲學家之主張──西洋、印度、及中國之諸子。
　　　　三、科學家之主張┐
　　　　四、倫理家之主張│
　　　　五、教育家之主張├大概均限於物質範圍
　　　　六、法律家之主張│
　　　　七、政治家之主張┘
</圖>
<段/>因人心自然之要求，依上各家之主張者實行之，未嘗不能得效果於一時一處。且
通而計之，其增進乎人群之幸福者，亦非淺鮮。然皆未能究本窮源也！是以一治一亂
，愈演愈烈，循是糾纏之跡，終無解決之期。以佛理衡之，長此以往，人類慘禍，將
有百倍於今日者。揆厥由來，全屬吾人迷於妄情，不悟真理之所致。真理維何？覺性
<頁 id="31p1021"/>
而已。求證覺性之道，舍佛誰歸？
<段/>梵語佛陀，華言覺者。何名覺者，謂有全德全能之大智，圓通圓明之大慧，安人
利物之大慈，救世度生之大悲也。本此四大，乃流為世間出世間之五乘佛法：最近者
曰世間乘，世間乘者，人乘、天乘也。發明由一切眾生之自業力、共業力，相牽相纏
，遂成萬有生滅之流轉，與六趣升沉之輪迴，天、人、鬼、畜，皆不能不聽命於因果
之支配。夫流轉輪迴之理，古今東西聖哲所公認，中外古書所載因果報應之事，纍纍
不絕，今以西洋之心靈學派、靈魂學派，及今中國之圓光、扶乩等得其證明者，益成
堅確。故欲求人類之幸福，非依佛法真正之因果律，力行止惡修善之道不為功。而於
個人、家族、國家、世界諸問題，亦非明佛法自業與共業所成之因果，必無究竟解決
之道。然世間乘乃佛法權宜之教，未罄悲救眾生之本懷也。蓋眾生流浪於人天界內，
一旦因迷入迷，又將墮入陷阱而不可拔，故進之以出世乘。
<段/>出世乘者，聲聞乘、獨覺乘也。其義別詳。然以世間乘對治完全不知自覺之眾生
<頁 id="31p1022"/>
，令知業果相續，獲人天果而免三途之苦。又以出世乘對治世間，使超凡入聖而獲涅
槃之果，皆未臻其究竟，乃進之以圓滿乘。
<段/>圓滿乘者，菩薩乘、如來乘也。菩薩乃如來之因，如來是菩薩之果，因該果海，
果徹因源，謂之一乘常住因果，即佛之大智、大慧、大慈、大悲也，亦即吾人圓常成
就真實之覺性也。
<段/>故佛學為向上之學，為積極之學，為救世之學，為進化之學。學佛者，即學佛之
大智、大慧、大慈、大悲也；即令人心得實遂其種種希求而各臻乎究竟圓滿之域者也
。故學佛可以安身，可以立命，可以修己，可以利人，可以齊家，可以治國，可以平
天下，可以救眾生，可以超生死，可以出輪迴，可以成賢，可以成聖，可以成仙，可
以成佛；吾無以名之，名之曰法界如意寶藏。大求大獲，小求小獲，不求不失，求必
得之。茫茫大地，芸芸眾生，其心不能一日無求，而終古無所歸宿，苟一旦悟至高、
至美、至精、至深、至廣、至大、至博、至厚之道莫如佛，則知真歸依處端在乎佛，
<頁 id="31p1023"/>
學佛之心必沛然莫能禦耳。
<段/>夫學佛者，學佛之自覺，學佛之覺他，學佛之覺行圓滿。然方便門多，學者可隨
自機宜而擇其一，即得以之自修亦以之度人焉。約中華所傳承者言之：
<圖 n="images/19-1023.png">
　　　　一、南山宗之法門──律宗──────────────基
　　　　二、少林宗之法門──禪宗────────────證┐
　　　　三、開元宗之法門──密宗──────────密┐　├道
　　　　四、廬山宗之法門──淨土────────信┐　├教┘
　　　　五、慈恩宗之法門──唯識──────相┐　├顯┘
　　　　六、嘉祥宗之法門──三論────慧┐　├法┘
　　　　七、清涼宗之法門──華嚴──始┐　├性┘
 　　　　　　　　　　　　　　　　　　 ├智┘
　　　　八、天台宗之法門──法華──終┘
</圖>
<段/>修學八宗，深入其一，皆可會歸玄極，返本還源，而成就不可思議之神功妙用，
<頁 id="31p1024"/>
遂人心種種之所求，使得安寧滿足，從有求以入無求，得大自由，獲真平等。佛法有
如此種種功德，種種能力，種種方便，種種利益，故無論何人皆應學佛。而吾人既知
學佛之利益，尤不得不推所知以及未知，使皆知學佛之利益而學佛，此覺社之所由緣
起也。敢持斯義，告之天下之人，不我遐棄，盍興乎來！（見覺社叢書第一期）
<頁 id="31p1025"/>
<文>太虛宣言</文>
<段/>世有流變，方有殊尚，匪唯政制，亦該教儀。今者、遠不徵五天，近不徵各地，
專就我中華佛教觀之，固非大加整理，不足應時勢之所趨，而適機緣之所宜也。然自
遜清末葉，輒有僧教育會之設；迨入民國，改組佛教總會，顧皆外緣激成，內無根極
，憑虛結構，實不應名，是因未彰功效，旋即消歇。抑課其意指之所存，亦暫塗飾形
表，相吹以息，相噓以沫，殊未能正本清源而條暢其枝流也。太虛懷抱微尚，身歷繁
變，研之積化，識厥真柢，端在整理僧伽制度。依我國習慣者言之，乃在改善叢林制
度而已。昔者馬祖立禪林，百丈制清規，蓋亦察乎時趨，審乎機宜，有不得不變通者
存。雖草創一家，風行千古矣！今議開建佛法僧園──見整理僧伽制度論──，固將
示各地叢林以模範，作全國僧徒之綱紀者。第可與樂成，難與慮始，遵故蹈常，庸眾
原爾。故必應見之效果，任其取法，不得懸擬條章，虛相籠罩也。雖然、道不孤行，
<頁 id="31p1026"/>
德必有鄰，陳芻議於眾人，布金園兮誰者！此太虛於民國戊午之夏，欲集資南洋群島
，以開建中國佛法僧園之緣起也。
<段/>太虛幼鮮讀書，初不知佛。嗣凝心佛藏，研慮經閣，久之如家珍乍失復獲！放觀
世間言說文字，炳然明鏡之煥影，以之於世變亦頗了了。清光緒之末，輒興悲願，欲
將佛法融攝古近東西之學術，率全球百國，胥循牟尼之化。十數年來，或處之以順，
或出之以逆，或摧之以奇，或建之以正，或漫遊千里，或潛居一室，或混跡塵廛，或
吊影空石，造次未嘗離乎斯志斯物焉。至歐戰初起，內哀魚爛，外懾獸鬥，知人禍方
鉅，杯水無力救車薪之火。既時節因緣有待，且天清月朗，正好修行，遂閉關普陀，
期以三載。後嘗赴台灣、日本，考鏡所至，亦足以發。次年、有邀遊南洋群島者，遂
議建中國佛法僧園。予意國內僧林，頑蔽陳腐，癥習膠固，無堪與之更張者；能從海
外得布金長者其人，當回國以創造之。不獲如願，則予藉之翛焉善逝，就錫蘭依佛塔
以乞食終其身爾。
<頁 id="31p1027"/>
<段/>時在普陀，值陳元白、蔣雨巖、黃葆蒼居士等，請為講成唯識論，稍稍與言及整
理僧伽制度及將赴南洋之計畫。復睹予所著道學論衡、大佛頂首楞嚴經攝論，心好之
，堅請刊布，不欲以名示人，遂議用覺社為印行者。又僉謂歐戰猶酣，南洋群島華商
亦蒙其害，不如從滬上組一研究佛學宣傳佛法之團體，提出所希望建議之業，以為徵
集同志之地，然後漸圖進行，此覺社之所由立焉。歷八九月，傾向者漸多，有劉笠青
、史裕如居士等，商設閱經、講學諸部。又倡議先立佛教大學院與佛教孤兒院，而樹
模範叢林、專修叢林、傳布團、救濟團之基礎。予亦韙其議，遂訂章草，以徵求各同
社洎知名長者居士之意見；多慮規模之大，恐無以相繼，躊躇不決，事因停寢。第其
後、嘗面商張嗇庵長者，改簡單之辦法，仿照昔金陵楊仁山居士之祇洹精舍，加蒙、
藏、梵文，期以五年，計用銀二萬圓，更以萬圓資派往蒙、藏、歐、美傳譯經教。既
承深允就南通為相地籌設矣，不久獲觀歐陽竟無居士等所籌備之支那內學院一覽表及
簡章，夫使支那內學院能速成立，則所行既同，分不如合，亦何必駢母枝指之是尚！
<頁 id="31p1028"/>
但予對彼之簡章，亦猶有商榷究論之處也。
<段/>逮居杭州淨梵院，湖山僻寂，禪悅易耽，倦然有棲息之意。而覺社同人應現代人
心之需要，謀出版海潮音月刊，託為纂輯。予謂苟無奪林泉之趣，斯本予志，夫奚辭
哉！雖然、予僅能一年為限，此一年中予必斷除緣務，以專事編輯海潮音；過一年而
往，非可預知。釋尊萬年末法，終將有出為住持之者，宣播於大地有情，在予則可以
稍休已！二九四六年十一月二十日（見海刊一卷一期）
<頁 id="31p1029"/>
<文>佛教正信會緣起</文>
<段/>萬物唯心，一心元覺；但常覺而不迷，便即心而是佛。何況人生難得，生性最靈
，稟親證一真如之妙明，具遍造十法界之威力！反性而究極之，自覺之道不勝其用焉
；推物而普及之，覺他之道不勝其用焉；發揮之為萬行，充足之為萬德，覺行圓滿之
道不勝其用焉。忍令佛頂之心寶，垢蔽情塵；願燃心底之佛燈，光吞宇宙，此佛教正
信會第一義之緣起也。
<段/>佛性真身，充體用於空有；釋尊應世，宏攝濟於教乘。示形化者弱八十年，轉音
輪者餘三百會。由是道跡恆留，法儀遐被，歷久彌顯，流遠愈通。集經律論藏之全，
字靡間乎半滿；提戒定慧學之綱，教總持乎顯密。漸修不礙頓超，因果交徹：方便皆
為究竟，權實互融。盡人非人萬有之量，極世出世萬事之理，儒、道、耶、回諸教，
若細流之會瀛海；哲、科、神、鬼諸學，等微塵之颺虛空。其書可誦，其義可思，其
<頁 id="31p1030"/>
行可踐，其實可向。迷離者惑夜之夢魔莫醒，業海之苦縛難脫；悟入者真常之自由頓
獲，圓覺之淨樂立成。誰遇華屋妙餐，猶乞路旁之食！竊期大心上智，同探懷中之珠
！此佛教正信會第二義之緣起也。
<段/>昔釋尊之應世也，色心勝妙，機智淳熟，圓音一演，異類等解；凡異教異學之頭
角徒黨，靡不稽首皈命圍繞獅座之下，巍巍蕩蕩，濟濟洋洋，佛法僧之威靈寶貴，固
無得而加也！迨乎正法住世之日，猶多聖位果地之人，善超諸有，宏範三界。即像法
以來，亦不乏四依之大士應化人間，故正教東傳，行解相應，為一代之宗仰者，嘗往
往有之矣。道高則信隆，德溥則化廣，無待乎形名之集結，其神理自凝和而不渙，足
以承先啟後。今則不然，人世同分之業果，轉益惡濁！我見日鑿，物欲日滋。雜教雜
學，小道小術，亦各各標舉獨尊，競新鬥奇，偏邪蔽正，枝歧亂心，統一世之人不流
逐於欲境，必且縛入邪見網中。自非稟嚴明之教法，建清淨之教會，以為任持宏護之
具，則慧日不蔽於魔雲者幾希？此佛教正信會第三義之緣起也。
<頁 id="31p1031"/>
<段/>今佛教正信會之設，都攝正信佛教之在俗士女，期與出家眾相輔而行者也。蓋出
家眾為住持三寶之本，謂之住持僧，其所由來者久；自有其僧伽諸部之律儀，叢林清
眾之規範以為式憑。雖有扶助整理之誼，須是出家眾之自淑耳。然正信佛教之在俗士
女，所以不可無會者，凡教化之行，皆期普及，出家僧但住持佛教之一種特殊徒眾，
欲期普及之化，必都攝乎正信佛教之在俗士女而後圓滿。故佛教本有四眾，中國沿習
上祇知出家二眾為佛教徒，蓋由國習障礙之使然。今國習既經化除，而異信異見者又
環伺其旁，以陰肆其侵凌假飾之行為，則凡曾宣誓以佛法僧為師，不復皈依天神鬼外
之道術及其徒眾之士女，皆應稱之為佛教正信士佛教正信女，認為佛教徒眾；建會以
都攝此佛教之正信徒眾，庶足以正佛教徒之名而明信佛者之系統。不然者，佛教徒僅
寥寥之出家眾，其何以見佛化之大，復何以任佛化之重哉？
<段/>然則佛教正信會之設，其利益可得而言矣：杜異道之凌亂，持正信之系統，一也
。廣佛教之徒眾，大佛化之事業，二也。互相資助以收研究切磋發明光大之益，三也
<頁 id="31p1032"/>
。擁衛僧儀，護持佛宇，輔進淨德，屏蔽兇邪，四也。和光同塵，遍住於種種流俗之
內，宣傳正法，講演真理，以醒世人之迷夢而減人世之惡業，五也。合群策之力，藉
眾擎之勢，以之體正覺之慈悲，行大士之方便，世間現苦，廣為救濟，六也。昔馬鳴
大士云：『為欲令眾生，除疑捨邪執，起大乘正信，佛種不斷故』，此佛教正信會第
四義之緣起也。（見正信三卷二期）
<頁 id="31p1033"/>
<文>世界佛學苑漢藏教理院緣起</文>
<段/>漢藏民族血統文化之親密，自唐以來已然。而最重要之關係，則繫於佛教之崇奉
。藏族全部為出家喇嘛與在家信徒，而漢族亦四分之三皆信佛，且西藏佛教之興，基
於唐文成公主之入藏，故藏文有一部分經典係由漢文譯成，此可知佛教與漢藏民族文
化之深切矣。
<段/>四五百年來漢族之佛教日益衰，而藏族佛教則以宗克巴之振頹復興，光化滿蒙，
迄今猶保隆盛，故重昌漢佛教之有資於藏佛教，殆為現時所必須。況乎藏佛教久為藏
、蒙、滿民族文化，與夫藏族之奠居西藏，遍布於康、青、寧諸省，實為構成大中華
民族而建立大中華民國之柱石哉！夫佛教與漢、藏民族文化之密切既如彼，而漢、藏
佛教與中華國族建成重要又如此，烏可不溝通闡發之耶？
<段/>但人情每蔽近而忽遠，故鮮注意於此。惟四川鄰接康、藏、青、寧，川人往康、
<頁 id="31p1034"/>
藏、青、寧與藏族相習者固多，而康、藏、青、寧之藏人出入於川省者尤夥。因此、
對於藏族文化之關係於佛教者，知之較詳，而去年重慶劉甫澄督辦有派僧遊學康藏之
事也。太虛曩赴歐美，嘗有設世界佛學苑之刱議。而關於漢、藏佛教教理研究院，須
亟籌設。去秋以川省緇素邀請作巴蜀遊，聞劉督辦之舉而壯之，謂與其派往遊學，不
如就川省設學院，聘請漢、藏講師，招漢、藏青年研習之。潘仲三、潘昌猷、何北衡
、王旭東、王曉西諸公韙其議，申請於劉督辦，遂籌定院址，指劃經費而有本院之成
立。
<段/>然從佛學以言，猶有偉大之意義存焉。當此古今中外鎔冶一爐之時代，非創造世
界性之新文化，不能總承過去而普發未來。然足為創造世界性新文化之因素者，則佛
學尚矣。溯佛學之源流，發於印度，歷千五百年而斬。每五百年之間，改易一風會：
初五百年之傳，可徵之錫蘭；次五百年之傳，可徵之漢土；而後五百年之傳，則必徵
之西藏。要之、非於錫、華、藏所傳為綜合之研究，則不能集過往佛教之大成，即無
<頁 id="31p1035"/>
以展將來佛教之全化。此漢藏教理院所以為世界佛學苑之一院，而有關於佛教之弘布
寰球者綦重也！今者將於釋尊之正覺生日，舉行開學，因撮敘顛末，昭告十方，尚祈
緇素耆德加以指正焉！民國二十年十二月，日，釋太虛謹撰。（見海刊十三卷一期）
<頁 id="31p1036"/>
<文>覺社叢書出版之宣言</文>
<段/>人間何世？非亞、美、歐洲諸強國，皆已捲入戰禍，各出其全力以苦相抵抗之世
乎？民國何日？非南北爭鬥，北與北爭，南與南鬥，愈爭愈狹，愈鬥愈烈，惟一派團
體為旗幟，惟個人權利為標準之日乎？鐵彈紛射，火燄橫飛，赤血成海，白骨參天；
加之以水旱之災，疫癘之祲，所餘鋒鏑疾苦之殘生，農泣於野，商困於廛，士無立達
之圖，工隳精勤之業。哀哀四民，芸芸億醜，遂相率而流入乎苟生偷活，窮濫無恥之
途；不然則醇酒婦人，嬉笑怒罵，聊以卒歲，聊以紓死；又不然則遠遊肥遁，海蹈山
埋，廣朱穆絕交之篇，著稽康養生之論；又不然則疑神見鬼，惑己迷人，妖祥雜興，
怪異紛乘。持世者阿修羅，生存者地獄、餓鬼、畜生，其高者則棄人厭世而獨進乎天
。嗟嗟！人道幾希乎息矣！吾儕何心？乃獨皈三寶尊，發四誓願，以自覺、覺他、覺
行圓滿之道倡乎？蓋將以示如來藏清人心之源，宏菩薩乘正人道之本也。
<頁 id="31p1037"/>
<段/>自歐洲物種進化之學昌，物質文明之功盛，胥失定性安心之本真，盡成將形逐影
之狂走。惟務嚴地球，而反棄任持受用及貪求愛著此地球嚴飾之主體，果為誰奮勇而
為此乎？將以為未來之人類而為此耶？則未來之人類，一代一代相續而從事君等之
所為，亦一代一代相續失其本真成其狂走而已。將以供養造物之天神耶？無論造物之
神即眾生之心，求之物界，但有空名；抑造物主者，自有其造物主之全知全能，君
等空自勤勞，彼造物主者果不屑受此供養也。世人顛倒之情，言之可憫，思之可笑！
然當此事變繁劇思潮複雜之世，徵之西洋耶、回遺言，理乖趣謬，既不足應人智之要
求，軌範人事；徵之東洋李、孔諸論，亦無力制裁攝持乎人類之心行矣！於是互偏標
榜，競從宗尚，挺荊榛於大道，寶瓦礫為奇珍。輓近更由物質文明之反動，見異思遷
，出水入火，播弄精魂，繁興鬼怪，要皆未改轉其顛倒迷妄之想也。烏乎！菩提所緣
，緣苦眾生，諸佛菩薩，悲願同切，惟宏佛法，能順佛心。非一推我佛無上正等正覺
之教、平等流入大地人類之心中，轉大法輪，咸令自覺，立人之極，建佛之因，則人
<頁 id="31p1038"/>
間世既胥化為修羅、畜生、餓鬼、地獄之界，人道不存，佛法亦無從進修矣！雖然、
令人感此劫濁、見濁、眾生濁、煩惱濁、命濁之苦果，蓋由一切殺、盜、淫、妄邪非
之惡業所招，惡業由癡、愛、瞋、慢之惑情而起，惑情繫屬乎心；心真覺性，妙寂圓
明，佛法纔聞，靈光頓耀，則心空惑解，業銷苦亡，亦彈指間耳！故未可自卑而退屈
也。且今人感受此有生之劇苦，現觀乎無常之亂象，父母妻孥不能相顧，則家族不足
為真歸依處；師友徒黨不能相信，則社會不足為真歸依處；君臣官民不能相恤，則國
群不足為真歸依處；自他國種不能相安，則人世不足為真歸依處；物我天人不能相得
，則天神不足為真歸依處。雖徜徉岐路，躅躑迷途，神物交戰，蠢靈遝呈，纔興即滅
，無得久留，終當反求之身，反求之心，反求之輪迴轉化之業果，反求之常樂我淨之
法性，不三寶尊之是依將誰歸依乎？由是觀之，斯人斯世，不惟諸佛菩薩悲願外熏之
緣甚厚，即各人覺性善根內熏之緣亦甚強也。乘是機緣，建斯覺社，固將宏綱異道，
普悟群情，非以徒厭世間獨求解脫也。故本社當修自覺行以回向真如，修覺他行以回
<頁 id="31p1039"/>
向法界一切眾生。總之、則回向覺行圓滿之佛果，而悟般若之十喻，持梵網之十戒，
行寶積之十度，圓華嚴之十身也。至覺他利人之行，則當遵從釋尊法施方便之儀式，
有以緣覺乘、聲聞乘得度者，則修緣覺乘、聲聞乘而為說法；有以天乘、人乘得度者
，則修天乘、人乘而為說法。除斷執則說續有情；除人執則說惟諸法；除法執則說唯
一心；乃至業障深重雖人乘正法亦不能信行者，亦為減輕其罪惡，使應墮餓鬼者轉畜
生，應墮地獄者轉鬼、畜；藉令三途業成，不復能免，亦施佛乘真法，令遙種善根，
得為超生人天、悟修佛法之遠因。故能空萬法而無住，體萬法而不遺也。
<段/>惟是登高自卑，行遐自邇，婆心雖切，道力未充，故先從每季出覺社叢書一冊，
以為傳布佛教之先聲，兼為宇內研究佛學者之商榷機關也。然茫茫人海之中，定多先
覺古佛、大心凡夫，同抱宏願，力逾百倍，能惠然我好，攜手以共行此自覺、覺他、
覺行圓滿之道者，不勝馨香頂禮以祝之，歡欣鼓舞以迎之！（見覺社叢書第一期）
<頁 id="31p1040"/>
<文>海潮音月刊出現世間的宣言</文>
<段/>來歷　　覺社從戊午夏歷十月十日為始，曾發行一種季刊，名為「覺書」；至己未
夏歷十月十日，已發行了五期。但讀者終嫌下氣不接上氣，來函請改為旬刊、月刊的
紛紛不已。嗣北京有幾位研究佛學的，欲隨順那時代的人心思潮，發行兩種佛學的月
刊、旬刊，亦未見事實。覺社的季刊，遂決定改做月刊，定名曰「海潮音」，這便是
海潮音月刊出現世間的來歷了。
<段/>名義　或問「海潮音」一名是何涵義？有一個社友簡單的答他道：海潮音非他，
就是人海思潮中的覺音。若依這句話分析起來，便可知道那「海」是宇宙間人類公共
的；那「潮」是人海中一個一個時代所產生的，更有些屬於現今這個時代的意思；那
「音」是人海思潮中能覺悟的，更有些屬於佛法、屬於覺社的意思。因此、便用兩句
話定下一個宗旨：
<頁 id="31p1041"/>
　　　　發揚大乘佛法真義，
　　　　應導現代人心正思。
<段/>宗旨　　人心超時代而本存。時代附人心而變著，謂之現代人心；雖未嘗無空間普
遍性，然絕不有時間的常住性，換言之，即現在周遍人世的新思潮是也。思潮的起滅
相續，剎那不停。客觀的境，遍顯於過未，故將謂之新而所新者已舊。主觀的心，恆
轉於現在，故將謂之舊而能舊者方新。今世俗所謂新思潮者，要亦所新之已舊，而非
能舊之方新也。然此本是隨俗所起的言說，則亦姑以世俗所謂新思潮者，名之曰現代
人心耳。『至現代人心』的內容為何，今不詳論，第以新思潮之生起，動不由自，唯
是隨環境牽動而動──由境界風而動──因不得不動而動──由無明風而動──跟著
了環境牽動的趨勢、不得不動的趨勢，推來推去，旋進旋退，或升或墜，忽上忽落
，山崖石峽，土岸沙灘，不是衝倒了挾之俱逝，便是激分了讓之前奔。既沒有自覺
自主的力，也沒有善的標準與真的軌持，不過是糊塗雜亂、混沌齷齪的一代人心的
<頁 id="31p1042"/>
表現罷了。故必須尋出個善的標準與真的軌持，發生出自覺自主的力量來，乃能順
引著這現代的人心，使不平者平，不安者安，而咸得其思想之正。然世之紛紛講論研
究各種學說者，皆欲應導那現代人心，得一善的標準與真的軌持，使成為正確的思想
力、創造力者也。我們亦竊欲加其上而順應之，處其中而適應之，超其前而導引之，
從其旁而導救之，為此研究講論那大乘佛法。能生世間出世間善因果的，謂之大乘佛
法。能生出世間善因果的，即是聲聞、獨覺、菩薩、佛陀的善法。能生世間善因果的
，即是人天的善法。故一言大乘佛法，不但已將出世間的三乘法包括俱盡，即世間凡
有一絲一亳能創造善因、獲得善果的方法，亦皆融攝靡遺了。但大乘佛法的本身，究
竟是何呢？馬鳴曰：「大乘總說有二：一者法，二者義，所言法者，謂眾生心」。故
大乘佛法的本身，即眾生心是。就宇宙萬法泛言之，曰眾生心，即是能具能造那迷悟
、真妄、染淨、聖凡十種情世間、器世間的。就我們人類切言之，亦可曰人生心，即
是能具能造人生世界種種事物的。雖知道這個眾生心或人生心就是大乘佛法的本身，
<頁 id="31p1043"/>
儻若不能確確切切知道這本身的真實義，是依舊不能算做大乘佛法的。何故呢？因為
不確切知道他的真實義，便是迷惑故，迷惑則顛倒虛妄故，則雜亂染污故，則造惡因
受苦果故，便不是專能生世間、出世間善因果的大乘佛法了。所以必顯出了他的真義
，乃能得到大乘佛法的妙用。但而他的真義又是何呢？第一要曉得他有一身不離的兩
義：一者、是本來無時間空間而不變不異的如如實理，這是沒有體相可舉、作用可得
的。二者、是範圍在時間空時而恆變恆異的自自幻事，這便是迷悟、真妄、染淨、聖
凡的十種情世間、器世間了。第二要曉得依著他的自自幻事能顯示的三義：一者、即
依幻事而顯實理，所謂大乘自體，自即自自幻事，體即如如實理。離自自幻事則無處
能顯如如實理，譬如依人生世界說有人生世界的本體，若離人生世界則亦無人生世界
的本體可說。二者、由顯實理而證性智，所謂大乘自體相，自即人人自心，體相即是
契證如如實理的真淨覺心。人人自心必須有了這契證如如實理的真淨覺心，乃能專發
生世出世的善因果，不復發生迷惑、倒妄、雜染的惡因果，故大乘佛法最重要的真義
<頁 id="31p1044"/>
，便是這大乘自體相了。三者、由證性智而成妙事，所謂大乘自體相用，即是能創造
世出世種種善因的德業，享受世出世種種善果的幸福了。發揚的發，有發明、發生的
兩義：即如這大乘佛法的真義，原是人人自心中所本有的，今不過將他揭發說明，並
不曾生出了那一樣來。又如這些詮大乘佛法真義的言論，也是佛教的大藏經中原來有
的，今不過將他開發闡明，並不曾生出了那一樣來，故謂之發明。然而、吾人因為揭
發說明了他，便發生了一個覺悟大乘佛法真義的人生心。因為開發闡明了詮他的經教
，便發生了一個發揚大乘佛法真義的海潮音，故又謂之發生。發揚的揚，也有稱揚、
宣揚的兩義：將這大乘佛法的真義，稱舉到人海思潮的最高性上去，為現代人心作正
思惟的標準，故謂之稱揚。將這大乘佛法的真義，宣布到人海思潮的最大性上去，為
現代人心作正思惟的軌持，故又謂之宣揚。
<段/>門類　　稱揚宣揚的工具，不用說便是那文字言語了。於此卻分了四種門類：
<段/>一、建言：是建立主義的。
<頁 id="31p1045"/>
<段/>二、平議：是批評客義的。
<段/>三、商論：是主客公開的商榷討論機關，凡反對佛法、懷疑佛法、批評佛法、研
究佛法、信解佛法、修證佛法所發生的問答辯駁，皆得發表於此，供世界智者的考
慮。
<段/>四、雜記：此如四緣中的增上緣，凡不入前三門的，皆收入此門。約言之，有筆
記、小說、史志、譯著、神教、哲學等類。如大乘用大能生世出世間善因果的量，凡
世出世間的善法無不容納之。
<段/>每季的第一月，更附出增刊一種。第一季增刊的是佛教年鑑，第二季增刊的是法
海文瀾，第三季增刊的是禪苑詩藻，第四季增刊的是覺社星訊。至佛教原來是經書與
圖像並重的，但海潮音月刊上圖像是有無不定的，故不能列為一門。此外、除登載些
廣告，便無他項了。
<段/>希望　　有一句話要先聲明的，即庚申年十二期的海潮音月刊是決定出了，是百事
<頁 id="31p1046"/>
齊備只等陸續印刷發行了。儻無出人意外的變故發生，是絕對不會中止的。閱者請一
冊一冊接續著看過去，看了請照著自己或反對、或懷疑、或批評、或研究、或信解、
或修證的種種意思，用言論發表了出來賜教，海潮音月刊便感謝不盡了！（見海刊一
卷一期）
<頁 id="31p1047"/>
<文>海潮音第二期宣言</文>
<段/>本月刊這二期草草出版，很多不完善、不純潔的地方，同人等亦覺殊鮮愜意。但
原意祗是個要適應現在這人間世的時機，以發揮圓成實的真理──即大乘佛法，來解
決那立需解決的種種重要問題：或有把現在人間世的需要看錯的地方，或有把現代流
行的種種思想學術看錯的地方，或有把佛法說錯的地方，統祈海內有思想學術之士，
認本刊為研究宣傳佛學的公開機關，俯賜指教，不勝欣祝！本刊對於近代思潮，雖間
或加以評判，並非先持有何種成見，取反對態度者。如能以其實理宣示，或能用最近
最新之思想方法，來說明大乘佛法的真義，逕向這舊思想學術──歐戰前的──已破
產，新思想學術未成功的人世，再造文明，使在最近思潮的新趨勢、新傾向下，弄出
一個標準來，軌持來，那是尤極歡迎的了！（見海刊一卷二期）
<頁 id="31p1048"/>
<文>第八年海潮音之新希望</文>
<段/>佛所說法，普為有情，在人言人，普為人類，不是為少數學人作娛樂品者，亦不
是離開人類以弄玄虛者，故佛法之意思，即海潮音之意思也。海潮音、本社嘗釋為「
人海思潮之覺音」。海是深廣無際之意，須普周於人世；潮是應時而發之意，即是時
代思想；音是聲教文物之意，乃是宣揚法化：故海潮音須為應人海時代潮流而宣發之
覺音。此雖為八年來海潮音一貫之意思，但今已更入一人海潮流劇變之新時代，則海
潮音應之亦發生一種新希望。
<段/>佛法須為化善人世實際生活而設，須為解救現時人世困難而設，雖與世間種種教
學、政業無異，但世間種種教學、政業，皆在枝末上施為，暫收小効，即伏隱患，佛
法則直從根本上以謀解救，効遲而大，永除後患。有深遠眼光者，應審從事！現時之
人海，實為一煩苦戰爭之海！為解救此煩苦戰爭，化人世為平安福樂，隨世人所用方
<頁 id="31p1049"/>
法之不同，可有四層，分述如左：
<段/>今人世煩苦現之於表者，莫過戰爭。戰爭之事有二：一曰、地盤戰爭，欲侵佔他
人地盤而戰爭者是，小之若吾國近年之內鬨，大之若侵掠的帝國主義者之歐戰。二曰
、階級戰爭，欲推倒他人階級而戰爭者是，小之若勞工與資本之爭，大之若赤俄與白
俄之戰。戰爭所至，民不聊生，民眾皆煩苦於戰爭，而代表戰爭者在乎軍閥，於是希
望去除軍閥而息戰爭；由憤怒心出發，以謂非仍用武力解決之不可，乃又生一種戰爭
。而在各方皆以戰爭為達目的之唯一手段，以戰止戰，以殺止殺，無論不能以一方之
武力征服他方而統一之，藉使能之，以一方之勢力專制，亦難久安，此乃軍事家欲用
戰爭息除戰爭煩惱苦者，為最拙劣之第一層。
<段/>其次、則以戰爭不息，由法律喪其威信，政治失其軌道之所致，主張用政治方法
，去各方之隔礙，劑各方情勢之所平，由會議以求和平之統一或和平之分治。締立法
本，漸納政軌，若國際之同盟會等，與國內之和平會議，及恢復法統、運動自治等。
<頁 id="31p1050"/>
此乃政治家欲用政治解除戰爭煩苦者，為較高明之第二層。
<段/>【附　錄】　　現在歐洲的反動政象，我們隨處可以看到，這實在是近來歐洲時局一
個奇特的現象。我們先就英國來說：英國本是工黨最佔勢力的一個國家，所以總罷
工的事情，居然能首先行於英國。但是現時英國政府對於煤礦工潮的處置，是完全
迎合礦主的意思的。麥唐納謂：「英國現在的內閣，實不啻為礦主竭忠盡力的委員
，股東有所建白，無不納從」。這確是實在的情形，英國自麥唐納工黨內閣倒後，
繼任的保守黨人，便已回復其維護資本主義的趨勢。英國本為資本主義的策源地，
政治的中心，向來建築在煤鐵紡織各業的勢力上，那麼政府擁護資本主義的趨勢，
自無足怪。不過以工黨內閣得勢後，而又回復到極端擁護資本主義的政府，不能不
算反動政象又在盛行了。
<段/>再就其他各國來看，更可看出歐洲政潮中有一最大的逆流，便是獨裁（Dictatorship）
政治業已盛行。意大利是不消說，已經成為慕沙里尼的世界了。波蘭的披爾
<頁 id="31p1051"/>
蘇斯基，也已成為唯一的狄克推多。法蘭西因歷任內閣不能解決財政問題，頗有人
歸咎於內閣總理之優柔無能，和議會黨人之專門搗亂，因想找出敢作敢為的人，拿
快刀斬亂麻的手段來處置一切的；現在的樸蔭凱雷（Poncjre）能不能夠適符所望，
固然是另一回事，但是法國國民希望獨裁政府之試行，卻是一種不可掩的反動現象
。至於德國，當去年選舉興登堡為總統時，便有人懷疑含有帝制思想復活的意味。
初不料最近又有德國政府主張前帝國國旗和共和國國旗並掛駐外使館以表國威發揚
的事，以及保皇黨之復辟運動，這更可以證明德國現在隨時有國體傾覆的危險。其
實帝制思想，豈僅德國政府中人為然，便是人民方面，因困於現在的苦惱，而回想
當日之尊榮，也有不期然而發生反動思想的。我們只要看六月間德國國民復決退還
舊皇室財產案而無結果，便可想見德國國民心理之一斑了。
<段/>就上所述，一般反動政象的發生，大半由於人民對現狀不滿，和政治無法遵軌
道進行所致。這種現象，對於國內和國際的利害關係，究竟如何，一時很難斷定。
<頁 id="31p1052"/>
大抵對於國內，容或為一時治標之對症良藥，但對於國際，總不免要引起若干危險
。我們只看意大利的政略，在南歐諸國已有人當作新帝國主義之脅迫，便可概見。
<段/>再進而探察軍爭、政失之所原，乃由各階級民眾多數由物質生活不安，而影響及
精神生活不甯，各人皆傾向其心於分外，妄希非分，盡力侵奪，以致當道才德不稱，
仕途名位雜濫，遂積成政失軍爭之亂象。故欲救軍爭、政失之紛亂，當從調劑各階級
民眾之生活，使能勤業安分，始可寧人息事，政舉兵銷，此乃經濟家欲從生活甯息戰
爭煩苦者，為更高明之第三層。
<段/>【附錄】　　近來歐洲發生的種種事變，概括來說，差不多都是為的財政經濟問題
。因為財政經濟問題不得相當解決，政治方面便愈呈紛亂狀況；政治方面一不安定
，國民經濟上所受的影響也就更大。舉其著者言之，如英國總罷工事件，雖然完全失
敗，但是煤礦業的罷工，仍還在堅持著，政府裏調停儘管調停，結果到現在仍沒有什
麼効力可說，如果長此相持，沒有根本解決，英國的產業一衰頹，恐怕便要失掉他
<頁 id="31p1053"/>
的立國根本要素了。其次、法國佛郎的低落，也是法國人民腐心焦慮的一件事。最
近歷任內閣的政潮變化，也就是為的財政沒有辦法，佛朗不能維持安定，以致國計民
生都趨於危險的地位。其餘如意大利、比利時諸國，對外匯率之低落，雖不若法國
佛郎之甚，但是他們的影響也就不小。意大利的利拉，平常對英匯率，總歸在美金
4 Cents之譜，從本年五月半間，銀便低落到3.112 Cents。近來雖以慕沙里尼的極端
採取財政上的中央集權政策，也還不能恢復到平價的地位。國內的經濟界，已因此
紛呈不安狀況了。比國的佛郎，在數月前已呈疲象，政府中人滿想從美國借款一億
五千萬元成功以後，便可從事救濟。詎知美國的資本家，堅持要將比國鐵路改作私
人企業，由債權者管理，這當然非比國所能同意。借款既已失敗，佛郎的價值也就
逐步低落，財政總長堅生Janseen已因此而辭職了。更談到德、俄、波蘭諸國吧，德
國現在受道斯計劃的統制，經濟方面，國富所增無論增到甚麼地位，都無非「為他
人作嫁衣裳」，徒供給賠款之用。這種痛心的事，此後還得忍耐下去。蘇俄從前本
<頁 id="31p1054"/>
主張廢棄貨幣的，自改用新經濟政策後，新創本位幣「切蘿南茲」 （Ohevronetz）
，現在也慢慢失掉了他的安定性，因之物價又逐漸增高起來，政府的國營貿易，固
然無利可圖，人民的生活，也就日趨於困難狀況中。波蘭由披爾蘇斯基（Pilsubski
）將軍於本年五月中旬，以武力推翻政府以後，便由他自己獨攬大權，可是他自己
又一點不負做狄克推多的責任，因之政治、經濟兩方面，都還沒有整理出什麼頭緒
，將來仍恐不免供德、俄兩國的剝削咧！總而言之，現在歐洲的主要國家，差不多
都發生了關係，他們國家命脈的經濟危機，因之政潮起伏，也脫不了拿解決經濟問
題為前提。但是解決的方法曾經試過多次，都沒有多大的効驗，這一來便成為歐洲
反動政象發生之根本原因了。
<段/>更從而窮索亂源戰端之根本，則由偏激之思想學說流行為時代群眾之文化思想，
鼓動其競爭權利之欲，浸失其仁義禮讓之風。依國權出發而競爭權利，則成帝國主義
之侵略；依私財出發而競爭權利，則成資本階級之壟斷；依此為反抗之競爭權利，則
<頁 id="31p1055"/>
被壓迫之民族與勞工鬥爭乃彌烈，而莫不導源於近代西洋化「競爭權利」之思想。今
欲救之，唯復東洋仁義禮讓之文化，將世人競爭權利思想，改為「推崇道德」思想，
乃可脫胎換骨改造成和平福樂之人世。此始及於宗教哲學家平息戰亂之根本方法。
<段/>更從此決擇之，各尊一帝神之基、回教等，雖談博愛，有專制侵略之本質，亦不
相宜；道家偏重上古自然而輕棄現實人為，如荀子所謂「有見乎天而無見乎人」，亦
成偏執；真儒家時中之中及發而皆中節之和，頗得方便之用，然未能洞澈宇宙人生究
竟之真相，不饜人心。雖使定志中和，不趨偏激，必須取法乎上，庶能僅得其中，唯
佛法無上正覺洞澈宇宙人生真相之究竟，可為依歸之處；而又自無所執，隨各時各地
所宜而施設方便，究竟不離方便，方便通達究竟，足為東方道德文化之領袖，以之拔
濟西洋近代權利文化所造成之苦難，使人生得享平安之福樂，此乃教學家以道援天下
苦海之溺最圓滿之第四層。
<段/>平安福樂，為世人迫切之要求，而本社則希望世人皆了解於佛法，從佛法而得救
<頁 id="31p1056"/>
免戰爭煩苦，共享平安福樂，是為海潮音之新希望！（見海刊八卷一期）
<頁 id="31p1057"/>
<文>第九年海潮音繼續出版之希望</文>
<段/>海潮音月刊，於過去八年中繼續出版，從未中輟，遂為中國佛教界唯一之言論機
關。所以能維持如此之久遠者，以悉本公開態度之所致。雖有一貫之宗旨以為攝持，
然關於佛學之任何歧異思想，皆可容納討論，故材料不虞缺乏。而歷來之收支用途，
逐月公布，從不差誤，故各熱心佛教者，亦樂予贊助，得以維持迄今。
<段/>去冬曾以困難宣布欲停刊之意，旋滬上僧界同志、居士同志及泰縣佛教居士林等
，多處函商維持辦法。嗣因泰縣佛教居士林，較有維持把握，且云一經接辦，二三年
內，決無停止之虞。乃由錢誠善居士接收上海經理處之編發事宜，完全由泰縣佛教居
士林負責編發，此所以有第九年海潮音之繼續出版也。
<段/>泰縣即舊揚州府屬之泰州，江蘇僧界大半皆出於此縣，地方士女亦多信佛。吾
於民國十三年夏間，在泰縣講維摩經之結果，皈依者達千餘人，四鄉來聽經者達萬人
<頁 id="31p1058"/>
，殆為泰縣佛教空前之盛況，則光孝寺培安、常惺諸師，與今辨泰縣佛教居士林諸居
士熱心提倡之功也！而泰縣佛教君士林諸居士，亦大抵從聽吾講發心信佛者，初由小
數士紳辦一念佛會，繼乃擴充為今之居士林，今又發心接辦海潮音月刊，前途實未可
限量！
<段/>然吾對泰縣佛教居士林之接辦海潮音有厚望者，則海潮音實為中國全國或普及國
外之佛學宣傳刊物，勿以限於一區域、一團體、一宗派之態度出之，當以佛教之廣大
精神，同化全江蘇之僧俗佛徒，進而同化全中國、全世界之僧俗佛徒。而最要者，則
在持續「言論」及「經濟」之公開態度，願諸君勉之！（見海刊九卷一期）
<頁 id="31p1059"/>
<文>佛心會宣言書</文>
<段/>何謂佛？佛者、覺也，謂自覺、覺他、覺行圓滿者也。有十種號，有十種身，有
十種最，有十種勝，有十種業，有十種遍，有四種智，有四種無礙。何謂十種號？曰
如來，曰應供，曰正遍知，曰明行足，曰善逝，曰世間解，曰無上士調御丈夫，曰天
人師，曰覺者，曰世尊，是為十種號。何謂十種身？曰菩提身，曰願身，曰化身，曰
力持身，曰莊嚴身，曰威勢身，曰意生身，曰福德身，曰法身，曰智身，是為十種身
。何謂十種最？曰超過最，曰出離最，曰對治最，曰厭患最，曰離愛最，曰威德最
，曰兵眾最，曰智慧劍最，曰解脫最，曰勇猛最，是為十種最。何謂十種勝？曰力勝
，曰無畏勝，曰不共勝，曰道品勝，曰變化勝，曰言音勝，曰端嚴勝，曰吉祥勝，曰
難得勝，曰住處勝，是為十種勝。何謂十種業？曰自然業，曰平等業，曰相應業，曰
具足業，曰無盡業，曰同生業，曰無著業，曰依止業，曰無厭業，曰通達業，是為十
<頁 id="31p1060"/>
種業。何謂十種遍？曰根遍，曰識遍，曰境界遍，曰壽命遍，曰眷屬遍，曰功德遍，
曰慈悲遍，曰言說遍，曰證遍，曰無等遍，是為十種遍。何謂四種智？曰光明無盡藏
智，曰一味一相智，曰大悲無邊智，曰無為寂滅智，是為四種智。何謂四種無礙？曰
法無礙，曰義無礙，曰辭無礙，曰樂說無礙，是為四種無礙。如是廣說，無量無邊！
<段/>何謂佛心？佛心者，謂覺其本心也。有本心體，有本心相，有本心用。其心體十
，其心相十，其心用十，其心數五十，其心王一。何謂心體十？所言心體者，即如來
藏心：曰大總持如來藏心，曰遠轉遠縛如來藏心，曰與行與相如來藏心，曰真如真如
如來藏心，曰生滅真如如來藏心，曰空如來藏心，曰不空如來藏心，曰能攝如來藏心
，曰所攝如來藏心，曰隱覆如來藏心，是為心體十。何謂心相十？所言心相者，即真
如真心：曰如來藏心，曰不二平等心，曰一道清淨心，曰不起不動心，曰無斷無轉
心，曰無去無來心，曰出世間心，曰寂滅寂靜心，曰大總相心，曰真如心，是為心相
十。何謂心用十？所言心用者，即生滅妄心：曰藏識心，曰如來藏心，曰起動心，曰
<頁 id="31p1061"/>
有斷有縛心，曰有去有來心，曰多相多異心，曰世間心，曰流轉還滅心，曰相待俱成
心，曰生滅心，是為心用十。何謂心數五十？所謂十種愛樂心，十種識智心，十種修
道心，十種不退心，十種真金剛心，是為心數五十。何謂十種愛樂心？曰必叉多心，
曰阿摩訶尸心，曰諦度毗梨耶心，曰和羅只度心，曰奢磨陀提尸心，曰摩訶阿毗跋致多
心，曰阿羅婆訶尼心，曰婆彌多阿梨羅訶諦心，曰尸羅俱尸阿尸羅心，曰摩訶毗呵阿僧
耶心，是為十種愛樂心。何謂十種識智心？曰留伽度心，曰留諦迦度心，曰留羅伽心，
曰留摩訶心，曰安婆娑心，曰毗跋致心，曰阿毗跋致心，曰必叉伽心，曰必阿羅心，曰
留山迦心，是為十種識智心。何謂十種修道心？曰度伽呵心，曰度安爾心，曰度只羅
心，曰度和差心，曰度利他心，曰度生婆諦心，曰度沙必心，曰度阿訶心，曰度佛阿
心，曰度叉一婆心，是為十種修道心。何謂十種不退心？曰羅諦流沙心，曰羅曇沙心
，曰必自伽心，曰法必他心，曰佛度陀心，曰羅叉必心，曰師羅文伽心，曰婆訶諦心
，曰婆羅提佛陀心，曰達摩邊伽心，是為十種不退心。何謂十種真金剛心？曰鳩摩羅
<頁 id="31p1062"/>
伽心，曰須何伽一婆心，曰須那伽心，曰須陀洹心，曰斯陀含心，曰阿那含心，曰阿
羅漢心，曰阿尼羅漢心，曰阿那訶訶心，曰阿訶羅弗心，是為十種真金剛心。何謂心
王一？曰婆伽婆佛陀心，是為心王一。如是廣說，無量無邊！
<段/>何謂佛心會？佛心會者，謂集合多數佛心，為一團體者也。其義有六：一者、心
數與心數相印曰佛心會，二者、心數與心數相網曰佛心會，三者、心數與心數相輔曰
佛心會，四者、心數與心數相成曰佛心會，五者、心數與心數相攝曰佛心會，六者、
心數與心數相轉曰佛心會。其會法有五：一者、一一心會一切心，曰無超次第漸轉會；
二者、隨會一心即一切心，曰無餘究竟總持會；三者、一時一切心會一切心，曰周遍
圓滿廣大會；四者、無心心會無心心，曰一切諸法俱非會；五者、會一一心皆究竟心
，曰一切諸法俱是會。此五會每各於五：一者、自心與自心會，二者、自心與他心會
，三者、他心與他心會，四者、他心與自心會，五者、自心他心不一不異會。此五會
復各有五；一者、理佛心會，二者、事佛心會，三者、理事無礙佛心會，四者、理理
<頁 id="31p1063"/>
無礙佛心會，五者、事事無礙佛心會。如是廣說，無量無邊！
<段/>有何因緣建立佛心會？略說因緣，有三十種。何謂三十？一者、為欲救正一切眾
生之心行故建立佛心會，二者、為欲催伏一切魔王之軍勢故建立佛心會，三者、為欲
破除一切外道之邪見故建立佛心會，四者、為欲挽回水旱刀兵等刼故建立佛心會，五
者、為欲護持國家人民之安樂故建立佛心會，六者、為欲保全世界永久之和平故建立
佛心會，七者、為欲拔除一切眾生之苦本故建立佛心會，八者、為欲消融一切眾生之
虛妄煩惱習氣故建立佛心會，九者、為欲對治一切眾生貪、瞋、癡等病故建立佛心會
，十者、為欲休息一切惡道之苦痛故建立佛心會，十一者、為欲使一切眾生解甚深法
界故建立佛心會，十二者、為欲使一切眾生趣唯一佛乘故建立佛心會，十三者、為欲
使一切諸佛種性永續不斷故建立佛心會，十四者、為欲使一切諸佛正法永住世間故建
立佛心會，十五者、為欲使世界具足莊嚴故建立佛心會，十六者、為欲使世界具足平
等故建立佛心會，十七者、為欲悉知世界自性清淨故建立佛心會，十八者、為欲悉知
<頁 id="31p1064"/>
世界劫數成壞故建立佛心會，十九者、為欲悉知一切眾生諸根方便故建立佛心會，二
十者、為欲悉知一切眾生種種欲樂故建立佛心會，二十一者、為欲悉知一切眾生心所
係念故建立佛心會，二十二者、為欲悉知一切眾生死此生彼故建立佛心會，二十三者
、為欲悉知諸佛平等境界故建立佛心會，二十四者、為欲悉知諸佛具足功德故建立佛
心會，二十五者、為欲悉知諸佛無量神變故建立佛心會，二十七者、為欲與一切眾生
共修佛道故建立佛心會，二十八者、為欲與一切眾生共證菩提故建立佛心會，二十九
者、為欲與一切諸佛共受法樂故建立佛心會，三十者、為欲與一切諸佛共興大慈、大
悲、大智、大願、普照十方無欠無餘故建立佛心會，是為因緣三十。如是廣說，無量
無邊！
<段/>佛心會為何表示！表示有四：一者、學法表示，二者、修行表示，三者、建設表
示，四者、此會大興，有不可思議境界表示。何謂學法表示？略說有六：一者、音
言導無礙自在法，二者、所依本地平等一種離諸虛妄法，三者、生長莊嚴一一有力法
<頁 id="31p1065"/>
，四者、究竟圓滿無餘盡攝法，五者、非名非相非體非用無造無作法，六者、自然現
前常住不變無所詮了究竟淨滿法。如是六種，總攝十億七萬三千五十法門；乃至廣說
，無量無邊！何謂修行表示？略說有六：一者、檀那波羅密，二者、尸羅波羅密，三
者、羼提波羅密，四者、毗梨耶波羅密，五者、禪那波羅密，六者、般若波羅密。如
是六種，總攝八萬四千行門；乃至廣說，無量無邊！何謂建設表示？略說有六：一
者、雜誌以廣學說，二者、學校以造人才，三者、行持院以徵實用，四者、流通處以
揚正法，五者、譯經場以大厥成，六者、慈善所以救諸苦，如是六種，總攝一切建設
；乃至廣說，無量無邊！何謂不可思議境界表示？略說有十：一者、尊勝不可思議，
二者、心量不可思議，三者、智慧不可思議，四者、福德不可思議，五者、妙用不可
思議，六者、國土不可思議，七者、眾生不可思議，八者、威力不可思議，九者、聲
名不可思議，十者、果報不可思議。如是十種，總攝一切不可思議境界。乃至廣說，
無量無邊！
<頁 id="31p1066"/>
<段/>乃為誓曰：十方三寶，此說不妄！中華佛心會，旋而為全球佛心會，旋而為一四
天下佛心會，旋而為三千大千世界佛心會，旋而為華藏莊嚴世界佛心會。（見海刊二
卷十期）
<頁 id="31p1067"/>
<文>泰縣念佛社序</文>
<段/>佛者何？由與五趣有情同一悲仰所集成之普度眾生全智全能也。阿彌陀者何？謂
無量光明、無量壽命乃至依正主伴一切嚴淨皆無量，換言之，即十方三世諸佛功德之
總相，亦吾人心知所止之至善標的也。念佛者何？謂統率身語意之業，向茲至善標的
以進趨也。而往生極樂，則行人清淨信願行，與阿彌陀佛本願相契應，達到其至善標
的之地，獲無量光壽嚴淨之體現也。夫此誠為上求覺果之唯一指針，而下攝群有之方
便，亦皆完具乎是！故古今中外賢哲之士，皆篤行斯法，以之自度度人。昔者文潞公
於杭州設淨行社，入社念佛者以萬計也。今泰縣有盧誠德、王誠妙、王誠勇、潘誠性
、張誠達、錢誠善、王誠普、蕭誠法、英誠本、吳誠明、葛誠淨、吳誠慧、吳誠智等
諸居士，在光孝寺聽講經時，即效維摩詰所行，既發心率同諸善信士女以皈依佛法僧
寶，復發起泰縣念佛社，將由信心導之以行願，俾各各於阿耨多羅三藐三菩提得不退
<頁 id="31p1068"/>
轉，詢盛事也！惟蓮池之海眾雖廣，而接引者恆在彌陀、觀音、勢至之三聖，故斯社
社員當亦增加無限，而入社應由發起之人之介紹，更得光孝和尚以為之依止開導，則
杭州淨行社之盛，其不難重現海陵歟！民國甲子秋，釋太虛書于光孝寺講經會。（見
海刊五卷九期）
<頁 id="31p1069"/>
<文>徵集大林寺四十八願文啟</文>
<段/>昔有遠公，晉代高僧，匡廬遁蹟，肇興東林，殿曰神運，猛虎司閽，不拜王者，
厥論宏深。盧桓雖橫，猶仰高風，一時大法，如日初東！首創蓮社，念佛為宗，劉、
陶、宗、雷，景然相從。嗣是以來，代有高賢，追懷芳躅，輝映後先，永明、雲棲，
流風來遷，訖今末法，二千餘年，滄海橫流，百怪宣闐，兵燹盜賊，天災蔓延，眾生
同業，噓以慨焉！舍我佛法，孰解此懸？回頭是岸，泥淖生蓮。火宅匪安，極樂非遙
，發願往生，彌陀見招。茲有竹菴老和尚來居大林，開榛舉廢，作苦辛勞，建築蓮社
，遠慕昔僧，冀招淨侶，住舍持名，四十八願。各宜興起，追蹤古人，分財布施，樂
觀厥成！（大林寺錄寄）
<頁 id="31p1070"/>
<文>西來講佛學之意趣</文>
　　──十七年九月在巴黎發表──
　　　一、歐人所知之佛學之偏謬
　　　　甲、僅知小乘上座部巴利文一派之偏狹
　　　　乙、用歐人歷史眼光考證之謬誤
　　　　丙、譯大乘經典一二鱗爪之偏謬
　　　二、歐人未知真正佛學
　　　　甲、梵文大乘淪沒不全，藏文亦偏蔽於混雜婆羅門行法之密教。
　　　　乙、真正佛學，今僅存於華文及華人之實證者。
　　　　丙、歐人鮮能暢達中國文語，精研佛學，及虛懷訪問於佛學有實證之華人。
　　　三、歐人今有聞真正佛學以實行修證之根基
<頁 id="31p1071"/>
　　　　甲、以哲學之批評與科學之發明，已漸摧神教及空想之迷執，而接近佛學所顯
　　　　　　示之宇宙人生真相。
　　　　乙、犧牲一切以專心試驗，求證真實，及向變化中前進，以期造成美善之果。
　　　　丙、習於有組織有規律之社會生活，能輕身家以為國群民族人世之公益。
　　　四、對歐人信受佛學後之期望
　　　　甲、以堅忍勤勇之精神，於佛學得成實行實證之效果。
　　　　乙、以哲學的科學的方法，洗除佛教流行各時代方土所附雜之偽習，而顯出佛
　　　　　　學真相。
　　　　丙、以有組織有規律，輕身家重社會之德，能闡揚佛學真理，以普及世界人類
　　　　　　，造成正覺和樂之人世。
　　　五、在歐講佛學之態度
　　　　甲、當仁不讓，以攻破偏謬而顯示真正。
<頁 id="31p1072"/>
　　　　乙、及時無間，以應赴根機而實現期望。
　　　　丙、開誠布公，以待求真正佛學者之訪問。
<段/>歐人今富聖人之才而缺聖人之道，吾人今有聖人之道而乏聖人之才，有道乏才，
則不足以證其道；富才缺道，則不足以盡其才。得聖人之才以授聖人之道，是為吾人
至歐講佛學之總意趣。（見海刊九卷九期）
<段/>（附註）　本文自「巴黎法雨」中錄出。
<頁 id="31p1073"/>
<文>本社對於今年佛誕紀念會之宣言</文>
<段/>比年來佛教、佛學、佛法、佛化之聲浪，瀰漫洋溢於全國，全世界僧俗朝野之
間，真有一日千里之概！故本年佛誕二九五○之紀念，各處紛紛開紀念會，氣勢蓬勃
，亦較之民二之佛誕二九四○紀念，迥然不同。此固是極可喜之現象。而且本月刊發
行於中國，歷年較久，流傳較廣，對於比年來佛化之盛行，關係尤大！故本社與武漢
佛教同人等，初欲於全國中心之漢口，發起一全世界佛教聯合之佛誕紀念大會，作宣
傳佛化之大規模運動，以開佛化之新中國、佛化之新亞洲、佛化之新全球之新紀元。
旋見民二創辦佛誕紀念會之北京法源寺，今年已發起聯合國內外緇素共同舉行之佛誕
紀念大會，而民二佛教總會所在地之上海靜安寺，近亦繼北京法源寺而發起，故本社
與武漢諸佛教同人姑退就當地舉行紀念，而聯合全國、全世界之大會，則讓之北京與
上海，唯從事於刊物之印贈。故本社與佛學院、武昌漢口各佛教會，及佛化新青年等
<頁 id="31p1074"/>
，當各各有刊物之發行也。然對於北京、上海佛誕紀念會所舉行之事，間有向本刊函
陳意見，以其或專重超度鬼魂，或專重禳免災劫，雖亦不無裨益，而未足以表揚我佛
全體大用之真精神者；或指為僧眾囿蔽於舊形式，未能適應時機以光闡如來大法之證
者。於是本刊不得不稍盡言論上之責任，對於今年各處舉行之佛誕紀念會，略有貢獻
，用備採擇。
<段/>一、北京應改名佛誕二九五○全國佛教徒聯合紀念會，上海應改名佛誕二九五○
全世界佛教徒聯合紀念會，應互相聯絡以策進行。並發出釋尊及其教法過去現在與世
界人群之關係，及佛教徒今後對全世界人群應負之責任，與進行之方法及標準之宣言
，通電全球各國。
<段/>二、除北京、上海之外，各寺院、各村鎮、各縣、各省，應各組織當地之佛誕紀
念會，以舉行各項應行之事務。
<段/>三、北京應舉行全國佛教教務會議，以決定佛教於今後十年內之應改革、應建興
<頁 id="31p1075"/>
之施行方針，而各省聯會、各縣聯會，亦應各開全省及全縣之教務會議，以決定各該
省、各該縣十年內應興應革之教務進行辦法。
<段/>四、對於晚清以入民國前二十年十年間之佛教變遷狀況，與晚清僧教育會，民元
佛教會、佛教總會，並今此各省佛教會，及本社從覺社叢書（本刊第一年第十一期專
討論整頓佛教制度）以至本刊歷年所出關於建議商論佛教制度之興革增損等件，凡僧
俗佛教徒皆當預先回顧參究，以為教務會議議案提出之準備。
<段/>五、趁此時機，成立一全國若緇、若素、若蒙、藏、滿、漢喇嘛等一切佛教徒之
佛教統一會，而蒙、藏等各特別區與二十二行省，亦各各成立各該區省之佛教統一會
，使民國之統一，從佛教之統一而實現。
<段/>六、各處各招待各地之新聞界戲劇等，於是日皆作提倡佛化之言論與戲劇等類。
<段/>七、時至今日，既有頑蔽錮陋，祗知自圖一身一寺之名利恭敬、偷安好閑之僧徒
，而湖南、河南等省亦尚多步晚清借端提奪僧產之後塵者，凡此皆全不知今日之全國
<頁 id="31p1076"/>
民、全人類已歸到須佛法為唯一救濟之路上，猶作晚清時之沉沉癡夢，以醞釀人世之
災禍慘亂於無既，亟應與以嚴重之警告，大聲疾呼而使醒覺。
<段/>八、全國各省各縣，同日應舉行向全社會一般人民之普遍遊行講演，將佛法變成
功一種普及之文化，注射到全國民之精神深處，從人心根底上施用此消除貪、瞋、癡
毒之最有效藥劑，弭殺、弭盜、弭兵、弭匪、弭邪、弭淫、弭妄語、弭奢侈、弭爭鬥
、弭煙酒、弭賭博，舉凡一切壞風俗惡習慣莫不洗除乾淨，使人人潔白靈明之本性，
立時開顯出來，同發大悲，齊成正覺！
<段/>略言如是，其有未盡未當之處，尚望熱心佛化之救世者，加以討論指示。而已見
於北京、上海兩會所舉行者，概表贊同，茲不重贅。（見海刊四卷三期）
<頁 id="31p1077"/>
<文>佛學院二千九百五十年聖誕紀念大會緣起</文>
<段/>蓋聞鷲峰垂跡，本應化以無方；鹿苑度生，迺隨機而設教。四十九年之妙旨，金
口何宣？百千億劫之密嚴，鐵案有據。梵典馱來白馬，中華之聲望猶隆；契經傳去碧
流，歐美之宏法有待。凜予小子，任重難肩；惕彼教徒，執深孰化！唯心、唯物，悉
學人之網見；念佛念法，當僧侶之棒頭。粲舌蓮以無礙，禿羽翰兮彌堅。不翼而飛，
法輪之機緘已轉；有情共仰，聖誕之慶祝宜虔！粵維文佛成正覺於塵點劫前，言念眾
生示化身於娑婆國裏，劣兒馴伏，煞費心機；慈父振威，好肅綱紀，皇宮出世，洵上
天下地之獨尊！祗樹宏經，實往古來今之勝舉！所惜正教早沉，鹿牛淪劫以莫挽；魔道
漸熾，龍象出沒而無常。值此良辰，念鴻恩之當報；丁茲佳景，悟大事之宜修。爰約
同人，發起勝會，乘休假之清閑，足籌備而布置。一春過去，轉眼芳蹟全非；長夏再
來，彈指好書重整。鑽教乘於故紙，孰鳴無絃之琴！述悲語於新編，誰解有生之繫？
<頁 id="31p1078"/>
但期囊出青蚨，放魚龍以入海；篋傳紫貝，引民族而知歸！金蓮湧處，遍滿三天；獄
火息時，齊證十地。半飯供佛，王輪之報應何速？一果施僧，仙齡之感應無已。共效
綿薄，悉竭藎忱，贊此盛事，宣彼法音。洞庭芳草，遙祝乎靈山；閻浮苦海，齊臻夫
壽域。是為啟。（見海刊四卷三期）
<頁 id="31p1079"/>
<文>杭州佛誕紀念之放蠅會宣言</文>
<段/>蠅詰滅蠅會曰：吾儕與君等同為大自然中之生命，得生以後，各發揮其生活本能
，以求箇體之生存與族類之繁殖。逮生機既盡，箇體死亡，情非得已，亦與君等同之
。君等與吾儕宜有同情，何以君等乃昌言欲撲滅吾儕而後快耶？滅蠅會曰：唯唯，否
否，不然。我人為保衛我人之生命，故不能不撲滅爾曹。以爾曹之生殖，實大有妨害
於我人之生存，不滅爾曹，其何以衛我人之生耶？我人豈但昌言撲滅爾曹哉，且早曾
下動員令而實行勦滅爾曹矣！公理乃強權者之公理，么麼微弱之爾曹，有何權利能主
張爾曹之生存繁殖來要求我人之同情耶！爾曹休矣！亦唯有聽命我人之勦滅爾而已矣
。蠅曰；吾儕欲衛吾儕之生命，亦與君等欲衛君等之生命其心理同也。今君等抹煞公
理，主張強權，則吾儕與君等不可情感而理喻，吾儕為求自衛其生之故，亦惟倡滅人
會與君等併個死活存亡於大自然中耳。吾儕與君等較，誠么麼微弱，然今之弱小民族
<頁 id="31p1080"/>
，能聯合多數抵抗強者，強者亦無法以遽制其死命。故吾儕亦當聯合蚊、蚋、蚤、虱
、毒菌、毒蛇、蜈蚣、虎、狼等之能為君等害者，共同剋滅君等，蜂蠆有毒，毋謂吾
儕之易侮耶！
<段/>蠅與滅蠅會兩趨極端，勢不並立，殺氣彌空，大戰以作。佛子乃憫而勸之曰：諸
佛子等！且聽吾調解。滅蠅會衛生之主張未嘗非，而蠅類生存之公理主張亦有是。雖
然、汝蠅等不可不先知其過也。以汝等生活繁殖與人同處，使汝等生殖無害人生，則
滅蠅會人誠違公理；而汝等既有害人生，亦何怪人之欲自衛其生而排除汝等耶！唯滅
蠅會亦過矣，衛自身之生，衡自類之生，衛同有生命者之生，其衛生之義均也。人類
、同類也，而置之生物類中，則蠅與人亦同類也，類與非類相與為類，切於近類之人
而疏於遠類之蠅，固亦情理之所有，然非有必不得已之勢。不可為衛自身之生故，以
害他人之生。今蠅與人，既非有必不能並生存於大自然中之勢，何不在不妨害人之生
存健康範圍內，為蠅類設一生存地乎！故今擬請滅蠅會改為收蠅會，各處廣設玻璃收
<頁 id="31p1081"/>
蠅器，請蠅先入器中，同時由放蠅會在空曠之草地，用鐵紗片建設放蠅場，每日各處
收玻璃器中之蠅，送放場中，俾不到處發行傳染毒菌以妨害人生。而飛息於特定之範
圍內，呼吸風露，飲啄水草，以獲盡其天年。則蠅遂生存之情，人獲衛生之實，雖有
屈於蠅，幸免害於人，雖有勞於人，幸濟生於蠅，今以此請願人之與蠅幸同諒之也。
<段/>於是重有感焉：蠅類之生，託緣污穢，使吾人能注意清潔，勤除汙穢，則蠅之生
緣絕，而蠅類可以不生。不生則無死滅，蠅之惡報因以解脫，則自無為害吾人之蠅，
更何有減蠅、收蠅、放蠅之事哉！夫大自然不與聖人同憂患，但生生不息而生之；既
生之後，則任其自生自活，而不與調和其生活，故其得生之後，競生競存，每出於滅
亡他人生存自我之相殘相害一途。聖人乃夙夜憂患，期有以勝殘去殺而調和之。上至
於大雄氏，遂有糞除三界眾生心中之煩惱汙穢，絕人天等五趣流轉苦報之生緣，得大
解脫，而成常樂我淨法身之佛法。故竊願求衛生者，須絕蠅之生緣於未生之先，勿滅
蠅之生命於爭生競存之後也！
<頁 id="31p1082"/>
<段/>猶有進者，蠅之解脫，非其生命之斷絕，乃其生命之轉變耳。轉捨其汙穢惡報之
身命，轉變為淨妙善報之生命，修淨業者之捨娑婆而生淨土，三界眾生之解脫而轉變
為常樂我淨之佛身，皆發達乎生非斷絕乎生也。故佛法是積極非消極，亦唯佛法真能
積極，究竟積極，唯積極故主生不主殺，主超脫汙穢下劣生而得清淨勝妙生，諸有智
者其辨之！（見海刊七卷四期）
<頁 id="31p1083"/>
<文>溈山僧農村設學通告</文>
<段/>現在一般講經濟學者，以為人人能生利，則人類之生活發達，可享優裕之幸福
，因專注重生利方面，遂病佛教徒為人類之贅疣，是分利而不是生利的寄生蟲，此余
數年來欲積極進行改革僧伽之弊端處。嘗聞我佛所制，乞食資生，求法資慧。亦依時
地轉移，我國自唐以來，江西百丈禪師，有向钁頭邊覓生活，一日不作，一日不食之
語；而湖南南嶽讓師，溈山祐師為禪風最昌之地，尤當有一賡續先哲之遺烈，適應時
機以導全國僧眾之前路。茲就溈山祐祖道場，建設規模，實行農僧制，凡我僧侶，不
能從事學業而願從事農作者，由寺職員，驗其技能，出資招集，長年植林種田，以為
佛教僧眾之生產，用作修道資生之基本，則太虛有厚望焉！
<段/>告溈山職員應即進行籌備之事開列於後：
　　　一、予於南洋，已曾與信徒接洽，可募捐以謀修建，但須俟明年再前往耳。
<頁 id="31p1084"/>
　　　二、招集能務農、種田、開山、植樹之僧眾，實行僧田僧種，先設一僧農村，再
　　　　　推廣各溈山田地區內。
　　　三、就僧農村設立夜讀學校，以補充農僧及各農人之補充教育。
　　　四、就寺內設僧眾補習學校，每日上一點鐘課，餘時出坡工作。
　　　五、就各校內時集當地僧民，為佛教之講說。
　　　六、勸各山民信佛教，及由性監院代吾說三皈五戒。今委任性修監院師為予駐溈
　　　　　代表執行代理住持事務，遇事隨時報告，及便宜處決。並傳知合寺大眾與各護法皆悉
　　 　　 ，其慎重行之！
<段/>　　　　　　　　　　　　　　　　　　　　溈山密印寺住持太虛白（見海刊八卷三期）

<頁 id="31p1085"/>
<文>佛教中醫慈濟院緣起</文>
<段/>世間諸苦，莫苦於病，救濟之功，醫藥為大。佛稱醫王，菩薩名藥王，藥王雖在
以法藥醫煩惱病而根本救濟，然人身現前之病苦，尤為迫切，本佛教慈悲施診施藥為
醫治，豈非四眾佛子當務之急哉！民國十四年，余講楞伽於甯波天童寺，聽眾中識雲
岩法師。十九年入川抵渝，法師首接余至慈雲寺，則方在營構伊始也。二十六年重至
，已輪奐一新，雄峙江上，偶生一大醫院之想像。二十八年，佛殿完工，惜法師遽謝
塵世，其法子澄一、覺通繼任方丈監院，維持不替，蔚然為陪都唯一可供瞻仰之佛剎
。二十九年，又得沈乙夫居士以大眾慈善醫院名，延國醫送診施藥於寺，適應一般貧
病之需要，德莫大也！頃鍾益亭居士、覺監院、雷心佛醫士等，念斯事應共持續，漸
圖擴充，就諮於余。余憶振濟委員會曾設中醫救濟醫院，今可先名佛教中醫慈濟院，
以符佛教徒就佛教寺院延中醫施國藥而救濟貧病之實。他日漸備醫院規模，再進名佛
<頁 id="31p1086"/>
教中醫慈濟醫院。聞皆喜躍，乃廣徵仁人善士，同襄盛舉。慈雲寺之為佛教一大醫院
，終將實現於未來際歟？則助雲岩創寺以至今後續擴醫院諸大德，與渝水巴山同會法
身性海而無盡矣！（見海刊二十三卷七期）
<頁 id="31p1087"/>
<文>香港登九蓮華山佛教公墓弁言</文>
<段/>十方佛土，亦復皆空，覓身心世界都不可得，何生養死葬之有！然理性常寂，而
事緣恆差別無盡，現通自出神火而化，佛與阿羅訶尚矣。舍利建塔，以作人天福田，
本異乎世俗之墓，隋信行禪師，高唱第三階普法；寂後，其徒多依附師塔而葬，不期
形成佛教公墓，然後世莫得而考。特禪林今尚遺有普同塔制，荼毗者雖可以骨灰入，
其瘞全身者仿同俗葬，佔地漸廣，況近歲佛教普及，優蒲塞夷甚眾，亟應導以土葬之
改良，故今適應繁盛都巿以興起之公墓制，佛教徒亦有其需要。且佛教徒之聚葬於佛
教公墓，不惟葬時可依佛儀，身入安土，尤以可常聞法音佛號，超拔心識以上昇，形
神兩濟，莫善於是！上海倡之，今何張蓮覺居士等又應之於香港，有登九蓮花山佛教
公墓之發起，誠現代佛教事業之新建設哉！頃承發起諸德囑一言為弁，更進一議；除
略仿上海之佛教公墓外，可添設一焚化電爐，並於公墓中心建三寶塔，六方環以比丘，
<頁 id="31p1088"/>
比丘尼，沙彌，沙彌尼，優蒲塞，優婆夷六普同塔，六眾佛徒之願荼毗入普同塔者，
可分別各入其部眾之塔，塔中空而層列骨罎，各書姓名其上，眷屬亦可進塔展敬。原
佛制以荼毗為善，故應有是為倡導，俾漸變以階進，發起諸德，其亦首肯乎？則香港
之佛教公墓，更特出一頭地矣。民國二十六年三月二十日，太虛敘于雪山丈室。（見
海刊十八卷七期）
<頁 id="31p1089"/>
<文>五臺精舍序</文>
<段/>丁已秋季，應善慧禪師之請，予隨岐昌老人自明州來赴靈泉法會。己而岐師言旋
，予因臺灣及日本之佛教考察，參觀臺中衛生教育展覽會，而佛教講演會更以講演事
相屬，遂得與諸君標談勝義，同結法緣，優游者蓋不覺四旬。茲者、偕善師將赴日本
，俶裝有期，諸君子留予不獲，堅要再來之約。峻山居士乃謂諸同人擬在臺中建一佛
宇，為予游台灣紀念，並為予重游臺灣左券；請於寺院庵堂之外顏定一名。詢以建之
之故，曰：臺灣佛教今頗多青年子弟，俾得受適當之教育，能從事生業，傳布佛宗，
一也。台中為南北往來要道，顧無一較大之佛宇，可供布教訪道者之食住，欲令慶得
其所，且藉以聯絡全台佛教徒之聲氣，以為改善及增長佛教事業之基礎，二也。集各
佛教中有志之士，洎各社會之熱心佛學者，延聘教師，內以研究漢文佛學，外以文字
語言宣布教義，使佛教普及人民，三也。予曰：然則可名曰五台精舍。予抵台之初，
<頁 id="31p1090"/>
曾購一台灣輿圖，見有台北、台南、台中、台東、台西之五大區。嘗笑謂岐師：此行
可作朝五台觀之。故紀靈泉寺法會，歧師既有「五台同志建祠堂」之句。予亦曰：「
五台俱會出尋常」也。今台中為台灣之中心地，全台佛教之振興，將以此舉樞紐焉。
抑大乘佛法，以智為基，五台是文殊師利真應之宅；文殊師利者即吾人之根本智也。
華嚴會上以童子稱，一切佛法皆從流出，故曰：可名為五台精舍。曰：斯意良碻，當
即募集興建，以符厥名實，乞一言堅人之信施心。予不獲以不敏辭，然以台中士女信
心人具，必能聞風而興，慕義而起，迺銓次其義，錄以予之。時釋尊應世二千九百四
十四年冬月，震旦沙門太虛謹序。（見東瀛釆真錄）
<頁 id="31p1091"/>
<文>報國寺募修大殿緣起</文>
<段/>微塵鉅宇，皆無量因緣所成；勝地名藍，蓋有情功德之相。是以大鄖峰前，寺崇
保國，古靈山畔，廟祝張侯。溯厥本原，託始乎漢驃騎之捨宅；號茲徽美，迺由夫唐
僖宗之賜名。趙宋有法智高足德贊尊者主持斯剎，恢彍舊觀，別出心裁，構成佛殿，
形式為四明諸剎之冠，制作有神工鬼斧之奇，維道力之堅精，得龍天之呵護，創古一
時，傳今千載，歷加修葺，曾未毀傷，則不惟山林之勝蹟，抑亦國家之藝文也！然自
嘉慶重修，迄今百有餘年矣，漸有臨風傾欹之勢，當為未雨綢繆之計。竊為達士通人
固懷保存國寶，善男信女當願蕃殖福田，敢勸布施，用申緣起。（出東瀛釆真錄）
<頁 id="31p1092"/>
<文>廬山牯嶺刱設佛教講演所募捐啟</文>
<段/>廬山為晉慧遠法師刱設蓮社之地，歷六朝、唐、宋、元、明、清，禪講各宗，寺院
林立，乃吾國佛化最昌盛之區也。比數十年來，鐘梵寥落，剎幢殘廢，而入茲山者，
輒不勝今普之感！況牯嶺闢為中外人士避暑之場，每當炎夏，東西士女之遊止者，年
數十萬人，心曠神怡，正堪熏習勝義，資發元悟，竟於其中無一宣揚佛法之講堂，是
誠吾佛教四眾之責也。查牯嶺舊有大林、中林、下林之三大寺，大林寺開建於曇無詵
農僧，為山中最古之剎，亦白居易所題詠為山中之最勝之境者。今其舊址已保存未失
，業向當地官廳申請恢復大林寺，將寺址承領，先劃地四十方，以建佛教講演所入手
。惟入手伊始，非有財施莫辦；即就一講堂計，亦需二三千金。故特敘其原起，敬希
諸上善人共發大心，襄成勝業，則此廬山之講演所，可為宏傳佛法於全球之嚆矢，其
功德甯可思議歟！（見海刊四卷四期）
<頁 id="31p1093"/>
<文>大林寺募修佛殿法堂序</文>
<段/>明嘉靖間，桑喬始志廬山，稱：『大林峰者，晉慧遠時，曇詵法師於講經台東南
，雜植花木，鬱然成林，故名大林』。此為大林得名之所自。沿大林峰創下中上大林
寺者三：桑志『上大林晉曇詵建，後兵燬。明宣德中，僧慧究復建。成化中、僧圓泰
修山巔諸剎，此為最古』。今建大林寺之地，即上大林之原址也。寺之文獻可徵者，首
推白香山遊大林寺序云：『大林窮遠，人跡罕到，環寺多清流蒼石，短松瘦竹，山高
地深，時節絕晚，於時孟夏如正二月天，山桃始花，澗草猶短，人物風候與平地聚落
不同，初到、恍然別造一世界者』。宛然繪摹出一清涼勝境。而明代題詠者獨多，則
知其燬於唐後，嘗復盛於明也。然民國十一年夏，余與竺菴長老偕造廬阜，見僅存荒
址而已，殆重燬於洪楊之劫歟？惟橋側有碑，誌其為大林故基。余時默察牯牛嶺，已
成中外人士逭暑勝區，應置一佛教暑期講學之所。環顧各寺庵，均距離稍遠，惟此密
<頁 id="31p1094"/>
邇巿居。旋赴武昌開佛學院，遂倡議復修大林寺，為暑季廬山講場。李隱塵、王森甫
諸居士力助之，推嚴少孚居士上山主其事。得廬山清丈局長允於原址劃四十方先建講
堂，旁構一小室。次夏、落成，余偕武漢諸緇素登山，開暑期講會。旋發起次年開世
界佛教聯合會，乃由孫厚在居士等更籌建樓屋五間。民十三夏開會時，到有日本及各
國、各省信佛士女，講學極盛，而大林寺遂名聞寰宇矣。民十四秋，購入張炳記地二
百餘方，於是與古蓮花池復合為一。至民十八，邀竺庵長老住持經理，乃集鍾益亭、
羅奉僧、彭綿城居士等建大林蓮社其上。但講堂左後，其址仍屬蔣春暉管有。頃余至
寺休夏，賀筱卿居士方築放生池於寺之右前，李協和、李子寬二公復有商蔣氏讓地
歸寺之說，乃提議中建層樓，作佛殿法堂，移故講堂於右側，改充客廳。後依雪頂，
前臨溪流，沿大路東起石橋西接泳池，悉圍以短垣，內依天然形勢，疏泉石，植花木
，竹榻茅亭，供遊人憩息，稍恢復大林舊觀，然已非貳萬金不能蕆事矣。值茲物力難
屯之際，豈一二人之力所能舉，必仗高人碩學，將軍宰官，長者居士，善信男女，廣
<頁 id="31p1095"/>
行離相之布施，咸作隨喜之功德，庶其良緣畢集，勝事圓成耳！疏厥緣起，招告十方
大德共垂察焉！民國二十一年七月，釋太虛謹序。（見海刊十三卷十二期）
<頁 id="31p1096"/>
<文>靈隱寺募化重建羅漢堂啟</文>
<段/>靈隱乃東南一大名剎，古稱絕勝覺場，不惟山水靈秀，而殿宇亦甚宏恢，故為士
女瞻禮之所集，中外游觀之所萃。曩者、燬於紅羊之劫，雖次第修復，唯羅漢堂猶為
清初所建，所塑五百餘尊羅漢像，匠心妙手，各具神態，冠絕全國諸剎之羅漢。且其
逾三百年之建築物，亦為不可多得，故至靈隱無不以一遊羅漢堂為快。不幸去年十一
月十四日下午三時，以香燭遺火，遽兆焚如，灌救既熄，羅漢全堂已可憐焦土，暇邇
聞者無不歎惜！然成住壞空，是有為無常之公例；新陳代謝，乃前消後長之化工。且
阿羅漢此云應供，謂應受人天供養，為世間之植福良田，則安知非故示荼毗，予有緣
人以重新建塑集福延祥之機會乎？竊願樂善之士，競為淨施之行，則福田常住，靈山
一會，儼然妙相莊嚴，勝地千年猶昔矣。是為序。民國二十六年三月。（見海刊十八
卷五期）
<頁 id="31p1097"/>
<文>海潮音月刊募集基金啟</文>
<段/>閻浮提人，香味光明不作佛事，賴以依止，厥維言教。然方言未融，聲浪有限，
豎窮橫絕，文字尚焉。我佛說法三百餘會，鐵圍結集橫塞鹿苑，震旦著述充滿龍藏；
人壽幾何？算沙徒歎！後有作者，得無蛇足！雖然、人海者機，網目者教，歸元無二
，方便多門：四論、十支，發揚性相；三部、五教，無礙台賢，文事佛事，不一不二
。隋、唐而降，聖道陵夷，著詞章者溺於支離，薄名相者陷入顢頇，枯寂於禪禪壞其
禪，迷信於淨淨染其淨，儱侗於教教失其教；釋迦已去，彌勒未來。嗟我群倫，聾盲
誰悲！加以天演噩夢，迷悶神洲，社會怒潮，飄搖冰海，群兒舞火，四面俱焚，惡鬼
吮血，十方同慨。是非高張法幢，橫磨慧劍，何以摧邪顯正度世救生？覺社同人自忘
譾陋，民國七年季出叢書，五期滿足易為月刊，名海潮音，作暗室燈。議論公開，思
想互助，上承絕學，下應潮流，慘淡經營，於茲六載。在杭、在滬，遷漢、遷京，來
<頁 id="31p1098"/>
鴻去燕，候煖謀生，其跡可笑，於情堪哀！暇哉洞庭，法流天接！開佛學院，培養人
材；刱正信局，刊行經典；建佛教會，固結團體，敝刊編輯印刷發行爰有定所。經費
收支，雖應桴鼓，基本虛懸，難免曇花！會議結果，募集萬金，存儲生息，藉資周轉
。夫以五洲之大，物質之雄，人心之須，佛化之貴，此一線慧命不能滋養之，雖為敝
刊之咎，寧非世界之羞！所冀大力宰官、多金長者，共出身手，廣施法財。心燈一照
，光光無窮，我佛有靈，拈花微笑！此啟。（見海刊）
<頁 id="31p1099"/>
<文>放洋寰遊啟事</文>
<段/>近曾以開全國佛教會議及籌設中國佛學會方案，貢獻全國緇素，至成效若何，須
待先進耆碩，同輩賢俊，後起英髦為共同之努力。在太虛個人，僅能掬示此對於中國
佛教之忠誠耳！茲因須踐赴德講學之宿諾，並經緬甸、錫蘭商來歲在仰光，後年在印
度菩提場開萬國佛教會之事。准於一月間放洋。順便遊觀歐、美諸國文化及宣揚佛法
，深願留心佛學與世界文化者，錫之教言！並謝高陽楊公、奉化蔣公之資助！
<頁 id="31p1100"/>
<文>宣布退出中國佛教會通告</文>
<段/>余以近世中國佛教之沉晦，其原因在僧制之窳敗，故欲從整理僧制入手，進而昌
明佛法，利濟人群。二十年來，此志未敢稍懈！民國十六七年間，因學界一部份有摧
滅宗教之議，爰發起中國佛學會，藉欲保教。迨十八年夏，余自歐、美遊歷歸，則已
由中國佛學會蛻為中國佛教會，並已推余為執委、常委之一。當時察知僅為保持寺產
之集團，本不願就職，然尚冀由維護而漸規興革；委順曲協，挈攜偕進。荏苒兩年餘
，以至今日，乃知此保持寺產集團，不惟無整理僧制、振興佛教之望，且有最近暴露
其實以整理僧制、振興佛教為讎敵者，則余不應再空耗其精力於中國佛教會，故特鄭
重聲明退出，以明今後之責！（見黃鐘第一期）
<頁 id="31p1101"/>
<文>中國佛教會（臨時辦事處整理委員會預備處）結束通告</文>
<段/>頃因中國佛教會整理委員會在延擱中，太虛又別有要務他去，乃將北碚縉雲山之
中國佛教會臨時辦事處，暨南岸獅子山之中國佛教會整理委員會預備處，於十月底概
行收束。歷辦上下行公文函電三百餘件，用款二千餘元，除收魏隆慧居士捐五百元、
酆都悟惑寺捐五百元，安順縣佛教會捐三百元，及贛縣佛教會四十六元八角外，概由
太虛墊用；並由重慶羅漢寺及縉雲山、獅子山供給辦公人員之膳宿等。茲以文件及收
支帳單暫交中國佛學會保存，待中國佛教會整理委員會或辦事處成立，再行交待。特
此通告。中華民國三十年十一月十日，太虛。（見三十年十一月二十日佛化新聞）
<頁 id="31p1102"/>
<文>海潮音要言</文>
<段/>由覺社季刊改為本月刊後，賴同志維持，已能繼續八年，良用欣幸！今以財力兩
窮，除八年仍由太虛勉力完成外，從第九年起，甚望有大德之士，能肩任此刊，以延
垂絕之命！否則、惟有宣告停辦。至本刊收支，月有報告，雖曾募基金三四千元，墊
用已罄；然流通處欠本社者，亦近三四千元耳。先此預聞，伏祈公鑒！（見海刊八卷
十期）
<頁 id="31p1103"/>
<文>覺群緊要啟事</文>
<段/>本報止方發行主任，已辭去玉佛寺住持職；福善編輯主任又因病逝世，關於人事
乃不能不有所調整。茲以玉佛寺葦一新住持為副社長，撤銷兩部主任，由月耀編輯，
法源升發行，直接受社長、副社長指揮監督。又因物價增高一倍以上，才財兩感艱窘
，暫出兩週合刊。俟情況改善，再恢復一週一刊，敬希訂閱諸善友原諒。覺群週報社
社長太虛謹啟（覺群二卷三十五期）
<頁 id="31p1104"/>
<文>佛教月報徵文</文>
<段/>木石同壇，山之所以高也；河潦並納，海之所以深也；世出世、人非人，無乎不
貫徹，無乎不莞絡，無乎不攝受，佛教之所以廣大也。佛法、心法、眾生法，同一不
思議境也！於畢竟同中不妨熾然為異，六合內外，萬形上下，種種相、種種性、種種
體力作用、種種因果詭怪，莫不從而窮極之，此方便所以多門歟！然虛空之不拒諸相
發揮者，以諸相之本同於虛空耳！一相無相，殆又異而未嘗異也。本報欲被佛教之聲
光於世界，夫豈隙水滴塵所能盡其致，一手一筆所能成其烈哉！為是，仰博識居士，
多聞沙門，共出手眼，同宣圓音！塵說剎說熾然說，俾華嚴一會之境界，重現於紙光
墨痕之間，幻幻真真，同歸性海，不勝企予望之！（見佛教月報）
<頁 id="31p1105"/>
<文>續修高僧傳徵文</文>
<段/>中國高僧傳及佛教史，皆於明代而止，有清一代，未經編纂，致都無徵考。今本
社擬續修高僧傳，陸續登刊於本報，仰全國士僧以所藏明季及清代高僧之行述、塔銘
、語錄、詩文見貺，以便採擇，無任企盼之至！（見佛教月報）
<頁 id="31p1106"/>
<文>「佛教性質之確定」徵文</文>
<段/>本報今擬有一論題，曰「佛教性質之確定」。因有謂佛教是多神教者，有謂佛教
是一神教者，有謂佛教是無神非教者，有謂佛教是哲學非宗教者，有謂佛教非宗教非
哲學而與人世所云一切迥別者，有謂佛教非非宗教非非哲學該括群教群學而復超過之
者，此論、與群學群治群教皆有極大之關係，本報自慚譾陋，未敢造次命筆，當世博
雅君子，能依此題構鴻者餉本報者，一經登載，當酬以重價，愈長愈妙！（見佛教月
報四期）
<頁 id="31p1107"/>
<文>海內留心佛教文化者鑒之</文>
<段/>近頃佛化運動，已漸占世界文化運動之重要位置。唯在我中國，頗現為兩重佛教
危機，而昏生夢死之當方丈做法師者猶不與焉。一者、太為拘執經疏之文字，固守形
式之規制，而失佛法巧契時機之妙用。二者、略從日本新出佛書，淺嘗膚受，皮毛亦
未窺及，隨便拿來學時髦、出風頭、亂破壞、亂建立，以博流俗無知者之譽，而失佛
法常契真理之正體。前者佛教而不時新，後者時新而不佛教，皆足閼絕契理契機之真
佛法，使不得宏昌於人世，致人世不獲受佛法之真利益者也。本刊對於研究及宣傳之
各種方法，力求能巧合時代之化，一方面又務求將佛教所蘊之真理皆普遍發揮，而不
令愚俗埋沒佛之真理，庶幾有以轉時俗而不為時俗所轉。如蒙閱者賜教以匡本刊之不
逮，無任企望！（見海刊一卷八期）
<頁 id="31p1108"/>
<文>海潮音社啟事</文>
<段/>北京大學出版部所出第二卷第三號及第五號新潮雜誌，及第七期北京大學月刊，
又佛乘涅槃教誡經的研究，又建設第二卷第六號，都有江紹原君的佛學著作，都是應
用西洋進化論的歷史眼光來考據佛書的，頗與日本境野哲所著佛教史綱同意。這種言
論，我雖尚有許多要糾正他的地方，但不久於佛教的精神、形式，必發生重大變化，
故深望以佛教為生活的和尚、尼姑，及學教的居士，都將他研究一下子！（見海刊一
卷九期）
<頁 id="31p1109"/>
<文>請國內諳西文之佛學家速糾正西譯佛書之謬</文>
<段/>逕啟者：頃接趙子儀君自廣東來函謂：過滬時，購英國李提摩太翻譯之「大乘起
信論」，與「致世界釋家書」讀之，荒謬之處，不可勝言。其書內有一段捏稱：「多
馬遇一印度教徒名馬鳴者，學問淵博，道行高深，多馬即與暢論救世與至上上帝，謂
其已攻破死戶，大開永生與生命之門，自救之道已不適用。馬鳴受新教之感化，遂著
起信論，其道不獨自救，而且救人」云云。所言多馬，似指耶教徒，而其意則謂馬鳴
菩薩受多馬之耶教感化，乃改變思想以著大乘起信論也。此類謬說，與六朝間道士造
「老子化胡經」無異。雖明眼人皆知為基督徒之李提摩太因欲將該教高攀援附於佛教
而偽造之辭，然大多數無深識之士，則必受其欺蒙也。是誠佛法傳布西洋之大害，而
<頁 id="31p1110"/>
凡基督徒所翻佛經及論佛教之西文書，望吾國中善西文而兼精佛學者，一一為之深切
糾正，使可憐在昏暗中之西人，得豁除基督教之欺偽蒙蔽，不勝厚望之至！佛二九四
九年五月十二日，釋太虛和南。（見海刊三卷五期）
<頁 id="31p1111"/>
<文 t="章.">徵求佛生年考</文>
<段/>茲接中國佛教會公函云：「逕啟者：查釋尊降生之年，各家考據不同，迄今未曾
確定。以是現在國內所用佛曆均不一致，竟有距至數百年之久者。茲由本會議決，推
定大德暨諦閑、印光、圓瑛等諸法師，許止淨居士，負責考定，以便通告全國一律遵
用」等語。查釋尊生年未定，在中國已懸為一大問題，尚祈海內閎達，不吝賜教，將
關於佛曆之考證及史料惠寄前來，俾茲參照為幸！（見海刊十卷八期）
<頁 id="31p1112"/>
<文>徵求華文佛學分科研究編輯啟</文>
<段/>佛書之結集，初為梵文、裴立文等。而梵文既殘缺不全，則今世研究佛學之依據
，要唯錫蘭之裴立文者，中國、日本等之華文者，西藏之藏文者而已。經典之考證，
雖以裴立文者為最可貴，然僅保存小乘三藏；藏文之所譯，質直或過於華文，而其譯
本或互為有無，若華文之成唯識論等即非藏文所有，雖不能謂華文佛籍之價值高出於
藏文，然亦可相為伯仲。近中國人之作佛學研究者，有好為騖外之習，見西人僅從事
裴立文、藏文、梵文之研究也，輕視華文所傳，殆將謂佛學必須從裴、藏、梵文以研
究者，吾竊以為不然。
<段/>蓋華文之佛藏，乃為漢季至宋初七八百年間，華、梵以及諸土古德傳譯之精英所
萃。偏缺之裴、梵原典，與異譯之藏文，雖可資參證，亦應出於十分慎重之態度；而
且必對於華文大藏，已周覽無餘而精研有獲者，始能有此資格。若身為華人，於華文
<頁 id="31p1113"/>
佛書初未窺閱，或僅涉獵一二，輒摭西人或日本人牙慧，輕議華譯，則殊為不倫！故
今有矯正此種風氣，提倡博究精研華譯佛藏之需要。
<段/>中國之古書，大抵皆同希臘古哲學家之著述，包有各種科學或科學材料，而未嘗
分門別類以組成各科之科學。然最富有各科科學與各家哲學之精蘊者，莫過於佛藏。
但在西洋近代，則論理學、數學、物理學、化學，以及生理學、心理學、生物學、社
會學等，皆已離哲學而成獨立科學；哲學之保留者，僅為玄學之部、認識論之部、與
價值論之部，故以今世學者之眼光而觀察佛學書等，終嫌囫圇而缺乏明晰之條理。致
不能將佛學分流入各科科學，以多開方便法門；亦不能吸收各科科學之新材料，以充
實佛學內容。論云：「菩薩於佛法，當於何求？當於五明處求」。明者何？明確知識
之謂也，科學之謂也。除內明為佛學之哲學而外，因明、工巧明等，要皆為理論科學
、實用科學之科學也。今欲將佛學普遍注入現代思想中，更咀嚼現代思想界中各科學
之成果以消化為佛學，使得成現代思想中之活佛學，蓋非復解釋古佛學書，或作為概
<頁 id="31p1114"/>
括之論所能奏功。必也依大藏佛典為原料，從各種科學之立場，分門別類以為採集之
研究，更憑其研究之所得而組成各科科學，乃可提供現代思想界中各科學學者之參考
。又使研究各科科學者，皆得分途進入於佛學，於是乎佛學乃成科學之哲學，佛教乃
得成科學之宗教，以之綜合現代之思想而建立現代人類之新信仰。
<段/>然茲事體大思精，必須由多數學者，於各科科學有專門研究，及同時於佛學有精
博研究者，分途以從事方可。乃公佈其所擬各學科及研究編輯之方法，請國中各科學
專門學者，向佛藏分別以研究編輯；若夫出版之事，則佛學書局當任其責焉！
<章>一、學科</章>
<圖 n="images/19-1114.png">
　　　　甲種　　　　　　　　│乙種
　　　　　　佛學與數學　　　│　　中國佛學
　　　　　　佛學與理化學　　│　　　　禪宗、天台學、賢首學及其他
　　　　　　佛學與生物學　　│　　佛教通史
　　　　　　佛學與心理學　　│　　佛教聖典
　　　　　　佛學與論理學　　│　　　　經要、律要、論要、雜要、備於一
　　　　　　佛學與倫理學　　│　　　　冊，例如耶教聖經
　　　　　　佛學與社會學　　│　　 佛學與中國文學
 　　　　　 佛學與教育學　　│　　 佛學與中國文化思想史
 　　　　　 佛學與經濟學　　│　　 佛學與婦女問題
 　　　　　 佛學與政治學　　│　　 佛學與美術等
 　　　　　 佛學與法律學
 　　　　　 佛學與宗教學
　　　　　　佛學與哲學
</圖>
<頁 id="31p1115"/>
<章>二、方法</章>
<段/>認定一二種學科專注以為研究，博覽全部佛書，蒐集以求材料，整理所獲成績，
<頁 id="31p1116"/>
編輯以成學說。民國十九年四月釋太虛擬（見海刊十一卷五期）
<頁 id="31p1117"/>
<文>敬請全國僧寺努力救災啟</文>
<段/>此次洪水為災，遍十六省；而其餘乾旱、刀兵、盜匪、瘟疫等災，猶不可勝計，
殆數十年共同惡業所成之惡果！而默察全國人民，猶多未悔禍、未厭亂之心理。設非
全國各寺院住持率領四眾佛徒，集財施以資其生，布法施以啟其善，則已招之苦既難
解除，而新作之孽又將成熟。菩提所緣，緣苦眾生，斯誠我全國僧寺住持所應群策群
力救災行化之好時機也！太虛雖抱微尚，奈無福緣，遯世緘默，期永潛晦；然國災深
廣，難以自安，乃敦勸諸方寺長，全國僧英，速為聯合之組織，實行財法之布施！以
拯國民，以興佛法，胥在乎此，願垂察焉！民國二十年九月一日，在北平。（見海刊
十二卷九期）
<頁 id="31p1118"/>
<文>祝蔣委員長壽辰請全國各寺庵誦藥師經啟</文>
<段/>中國今值多難興邦之際會，而應運復興中華民族者，實惟　蔣委員長為領袖，自
當與國同壽。敬案藥師琉璃光如來本願功德經云；「若剎帝利灌頂王等災難起時，所
謂人眾疾疫難，他國侵逼難，自界叛逆難，星宿變怪難，日月薄蝕難，非時風雨難，
過時不雨難。彼剎帝利灌頂王等，爾時應於一切有情起慈悲心，赦諸繫閉，依前所說
供養之法，供養彼世尊藥師琉璃光如來。由此善根及彼如來本願力故，一切有情無病
歡樂，於其國中，無有暴惡藥叉等神惱有情者，一切惡相皆即隱沒，而剎帝利灌頂王
等壽命、色、力、無病、自在，皆得增益」。國歷十月二十九日，恭逢　蔣公五秩誕
辰，本寺於二十七日起，設壇供藥師如來誦經三日，並啟請全國一切比丘、比丘尼所
住持寺庵，及在家佛徒之團體等，均於二十九日供藥師如來誦經一日，祝延　蔣公之
壽康，禳消民國之災難，普祈國泰民安，咸慶消災延壽。中華民國二十五年九月、日
<頁 id="31p1119"/>
，奉化雪竇寺住持釋太虛啟（見二十五、十、十、佛教日報）
<頁 id="31p1120"/>
<文>闢誣罔啟事</文>
<段/>大愚信純、願弘、心猛、根勝、明理事，勤戒定，乃吾所素知。初本專修念佛三
昧，俟普賢行願。今所傳心中心法，據云：十五年冬，感普賢傳授，仍以藏中聖教為
憑。覈之、頗得密淨禪之要，傳習有緣，自是無咎。特外間傳述，多重其預言世事，
談人夙命，以神相駭異，遂屢書戒之，亦所以不令江湖術士借之惑世人也。與大愚及
大圓、法舫、森甫、仲喈各書，皆教誡徒屬者，不知何人好事，取之播騰報章。爰有
所謂覺賢、相文者，竟假之招搖，以肆簧鼓。按相文僅持準提咒，我國中常持誦者，
僧俗何慮千萬？衲僧曾行印度、南洋、康、藏者，亦隨處有之，何足據此聳人聽聞！
乃流俗不察，竟亦有受其欺，殊堪憫歎。故特聲明，以杜誣罔！（見海刊十卷九期）
<頁 id="31p1121"/>
<文>太虛啟事（五則）</文>
<章>一</章>
<段/>大興教論：如火如荼大計劃，旋乾轉坤大經略，生死存亡大關鍵，椎心泣血大呼
籲，一勞永逸大建設，有志竟成大誓願，時乎時乎不可失，吾人其發奮圖之！（見佛
教月報四期）
<章>二</章>
<段/>「佛法徵實以神通為宗，能顯現事相故，喻如科學」。此依因明宗因喻三段論法
所立量也。當著專論，即題曰「佛法徵實」，闡明其理，揭載於本報第六期，謹先披
露。（見佛教月報四期）
<章>三</章>
<段/>宏願雜誌，太虛所發起也，亦嘗擬定陰歷四月初八日出版。今佛教月報邀太虛擔
<頁 id="31p1122"/>
任編輯，宗旨既屬相同，理宜合併辦理，即此聲明，以告同志。（見佛教月報一期）
<章>四</章>
<段/>頃因在雪竇山持修律禪，從夏曆十月二十日起，至次年正月十九日止，結界禁足
一百二十日。所有揚州、廈門、汕頭、潮州等處迎請講經，暫難如命，務祈勿派人來
接，以免徒勞往返為幸！
<章>五</章>
<段/>讀申報等，載有佛教徒有將參加日本侮辱我國之佛青會者，并言多係虛門徒，殊
堪詫異！蓋中國佛徒以聞該會列有「滿洲國」，凡接得其函邀者，莫不嚴詞拒絕。今
各報所云，非出日人片面宣傳，必係有人造謠誣害，除澈查外，特此聲明！
<類>《碑記》</類>
<頁 id="31p1123"/>
<文>重建漢陽歸元寺藏經閣碑</文>
<段/>漢陽與武昌、夏口，鼎峙而三，大江浩淼，實為雄鎮！淒淒芳草，歷歷晴川，昔人
雅歌，流風未替。中有歸元寺者，左帶大別，右挹漢水，誠要津之幽棲也。清初有白
光明、主峰崑者，以昆季解紱戾止，誅茅開山，道風所播，蔚為叢林，旋又請頒龍藏
，建閣庋之，大法闡揚，於是為盛！迨洪楊之亂，厄於兵燹，經閣為燼。嗣有住持雲
岩禧發心募修，恩普濟再請藏經，舊日規模，儼然恢復。民國紀元，南北搆兵，鏖戰
漢陽，寺既被燬，閣亦俄空。幸今大總統黎，時方督鄂，惄然興憂，施錢千緡為倡，
因緣募化，始漸修復殿堂寮舍，而經閣猶未暇及。既而因武漢各外護，聯絡商會，轉
呈省署咨內務部，有退閒心耀、住持達善、監院達定、副寺昌慧等，共赴京請經回山
，暫供別室。庚申之秋，達定續任住持，更謀募造經閣，經營兩載，克告成功。大總
統黎、湖北督軍蕭，皆贈匾以為慶。太虛欣逢盛舉，遂記其崖略，後繫之以伽陀曰：
<頁 id="31p1124"/>
<段/>肇始姬周，䈚萌虹貫，入夢金人，來儀炎漢；祕籥既闓，法流震旦。曰經律
論，蘊大寶藏，精騖三際，奧衍十方。皇皇般若，燁燁靈篇，津逮六趣，澤潤人
天。江漢匉匐，雲勝水湧，法運方興，達人接踵。蔥蔥鬱鬱氣佳哉！龍天呵護闟
以闢，紹隆佛種盡未來！佛誕二九五○──中華民國癸亥年孟夏，釋太虛撰文。
（見海刊四卷六期）
<頁 id="31p1125"/>
<文>上天竺觀音大士殿重建碑</文>
<段/>杭州西子湖之佛剎，以天竺為最著名，每年特至朝拜觀世音菩薩者，無慮數十萬
人，香火因緣之盛，世無其匹。於默化潛移中，培養國民仁厚誠敬之心德者，至深且
鉅！故在昔君相士夫，視為輔治要術，歷千百載而崇奉有加。考天竺之得名，因於晉
梵僧慧理尊者，證此為靈鷲一峰；而以觀音道場著靈應於世，則由石晉時道翊禪師，
睹山中夜光得奇水，刻大士像以崇奉始。錢忠懿旋建天竺看經院；宋仁宗時辨才法師主
之，賜名靈隱觀音院；淳熙二年改院為寺，即今上天竺是。元、明、清歷有廢興，入
民國後，交通益便，善男信女之來禮拜祈求者彌眾，遂一轉而為平民信仰重心。然大
士殿年久失修，民十九住持西園慮無以隆萬眾崇敬之情，藉陳復康信士商請張嘯林、
杜月笙、黃金榮、陳彰圭、金庭蓀等諸善士，發起撒而新之，人天肸響，雅俗輸誠，
至民國二十二落成。於是室宇莊嚴，又輝映於乳竇獅子諸峰間矣。值民力艱屯，國災
<頁 id="31p1126"/>
殷重之際，而有此吉羊盛事，蓋多難興邦之兆歟？則不惟靈山佛地永為國民植福勝田
，即捐資建造諸檀越，其兼善天下之功德，亦將與衣養萬物而不為主者，同厥廣大悠
久！住持真源謀勒諸施主姓名於石，彰善而勸世，乃為記其原委如此。民國二十二年
十一月二十日，四洲傳教沙門太虛記於靈隱。（見海刊十五卷二期）
<頁 id="31p1127"/>
<文>靈隱寺彌勒殿碑</文>
<段/>靈隱為震旦一大禪窟，古稱絕勝覺場，刱於東晉慧理尊者。迨康熙易額雲林，又
將三百年矣。邱壑泉石，美盡自然，游之者共睹，記之者已詳。茲以寺之彌勒殿繼大雄
殿落成，試一言佛宇興廢，僧德隆污，與夫國運盛衰，世道消長之關繫焉。誌載明季
以來，寺已廢敗，清初具德禪師重興之。殿堂樓閣，輪奐交錯，佛之宗風大振，而昇
平之治亦至。及洪羊一炬，劫餘孑遺，僅三五殘僧株守頹垣賸礎！歷數十年，由遜清
入民國之間，始有息存禪師，慘淡經營，從事修茸。旋得毗陵盛氏樂施，高十三丈又
五尺之大雄殿，遂庀材重建。慧明禪師以劭年碩德承其後，民國十二年，工程乃竣。
任賢用能，緇素皈嚮，十載精勤，百廢俱舉，漸規復叢林氣象，而鉅功之未集者，猶
有彌勒殿焉。今住持卻非時任監院，擘畫以鋼骨水泥為質，畫棟飛簷，則遵前型，而
拓大原址，加高七丈為八丈，亟興工作。未幾、慧公示寂，卻非禪師繼之，不二年、
<頁 id="31p1128"/>
即告完成，材堅式勝，開殿宇建築一新紀錄，四方游觀者，詫歎為一時盛事，意亦民
國由據亂小康而進太平之嘉兆耶？雖曰佛祖之垂蔭，龍天所呵護，而當此物力艱困之
際，諸檀施之慷慨，與卻非之勇猛，厥功均不可不有以彰之也。但吾聞資生事業，可
深達乎實相，物質昇華，則煥發為精神文化。今佛土之莊嚴漸備，而充佛之行，揚佛
之言，以之淑已淑群，致斯世於隆治，殆尤為吾儕佛子職責所存而勿容或懈者歟？彌
勒殿舊云天王殿，然殿之主位本居彌勒，易以今名，既符其實，抑亦慧師之遺議云。
時民國二十年四月，靈隱寺座元太虛謹撰。（見海刊十二卷五期）
<頁 id="31p1129"/>
<文>鳥巢禪師塔院重建碑</文>
<段/>杭州西湖鳳林寺，唐鳥巢禪師道場也。志稱唐元和時，名定業院，又名喜鵲寺，
至明太祖乃賜名鳳林。寺之山名石甑，後改虎頭巖，然五燈會元則云：「秦望山有長
松，枝葉繁茂，盤屈如蓋，遂棲止其上，故時人謂之鳥巢禪師。復有鵲巢於其側，自
然馴狎，人亦目為鵲巢和尚」。審是、則其山應名秦望歟？惟寺址為禪師巢居處，確
無疑義。師名道林，諡圓修，出富陽潘氏，生於瑞徵。九歲剃度，二十一歲具戒荊州
果願寺。入陜，初謁復禮法師，旋得法國一禪師。南歸，在孤山永福寺與韜光法師曾
相問答。師真侍者會通，久之欲辭去，問以何往？曰：「往諸方學佛法」。曰：「若
是佛法，吾此間亦有些子」。乃拈起身上布毛吹之，會通遂悟玄旨。此公案古錐多拈頌
者。而白樂天太守謁師巢下，曰：「禪師住處甚險」。曰：「太守危險尤甚」。曰：
「下官坐鎮河山，何險之有」？曰：「薪火相交，識性不停，得非險乎」？白乃諮請
<頁 id="31p1130"/>
佛法大意。曰：「諸惡莫作，眾善奉行」。曰：「三歲孩童也解恁麼道」。曰：「三
歲孩童雖道得，八十老翁行不得」。白深佩之。其逸格高風，大率類是，故千載下猶
使人敬仰弗衰。頃因住持本蓮，於寺宇整潔之暇，將構塔院祀師，以供思慕師德者之
瞻拜。屬為文記之，乃稽所聞，述其顛末如此。民國二十四年雙十節，雪山丈室太虛
。（見海刊十六卷十一期）
<頁 id="31p1131"/>
<文>漢藏教理院重建大講堂功德碑</文>
<段/>縉雲寺之改設漢藏教理院，經始于民國二十年，迨二十一年秋季開學，均見院碑
。院之大講堂，係就舊觀音殿略加整飾而備用。至三十二年，頃欹日甚，岌岌欲圯。
代院長法尊暨教職葦舫、塵空、海定、慧明等，僉議拆建重閣，上庋圖書，下設講座
。開始採材募財，冒寒暑兩赴蓉城，獲集鉅資，法尊辛勤獨至。而鳩料工程，則院職
超明之勞亦著。教職皆率導員生齊赴事功，余因得坐觀厥成，記樂施諸功德主姓名于
后，永資紀念。
<頁 id="31p1132"/>
<文>焦山佛學院碑誌</文>
<段/>金、焦二山，同占長江形勝，亦同以佛剎著名；然高德如佛印禪師輩見僧傳者，
則金嶠為夥。焦嶼至中華民族建國二十三年，始有智光法師刱立佛學院，雪煩、東初
繼持其事。中歷倭變，講學不輟，可謂難能矣！頃歲，余領導中國佛教會整理委員會
，決議辦會務僧員訓練班，聘芝峰講哲就焦院主辦之，全寺長幼翕然協力，因之得
集九省市百二十餘僧英，陶鑄其間，開國中教史未有之盛，繫中國佛教將興之望，余
以主持畢業儀來焦，遂誌之以備僧史參考。中華民國三十五年八月八日，太虛。（見
覺群七期）
<頁 id="31p1133"/>
<文>南普陀寺重建大悲殿記</文>
<段/>南普陀寺之興起，近數十年事耳。然南普陀之得名，蓋由奉觀世音菩薩，故斯殿
之建築殆有百年矣。迨大雄殿落成，繼之又造天王殿，規模漸備。自開設閩南佛學院
後，南普陀寺遂成蜚聲海內外之名剎；顧斯殿乃反形短小而不相稱。十七年夏曆九月
二十三日之夕，殿中忽然起火，殿乃被燬，豈菩薩之靈，特諉之以除舊布新之責耶？
時余尚遊化歐土，旋由本寺邀集廈門各界名流，如洪曉春、陳少梧諸紳耆，組籌募重
建委員會，別設會計，經營建築，不敷時由庫房支濟。八角三層之式仍舊貫，而放大
加高，俾可與前之二殿相稱。歷時四年有餘始成，計用銀約五萬元，而庫房支濟者亦
達六七千元。經辦者為都監轉逢、會泉、監院覺斌、大醒、芝峰、副寺智普、宏聰、
瑞立等，而轉逢、覺斌二師，尤始終其事，余則坐享其成而已。今定名曰大悲殿，乃
敘其重建緣起，並將捐款各施主姓名列后，以誌功德，勒碑永垂不朽。民國二十二年
<頁 id="31p1134"/>
二月一日住持太虛謹記。（見海刊十四卷九期）
<頁 id="31p1135"/>
<文>南普陀寺水池區建築記</文>
<段/>南普陀寺自改十方叢林制，設閩南佛學院，住僧漸多。舊在山左接水，時不敷用
。民十八、於山右新獲一水源，由寺築水池以蓄之，甘美清冷，分布皆足其用，乃命
名「阿耨達池」。民十九、為護池建屋其上，曰兜率陀院。久之、又開洞室，曰須摩
提國。轉逢退居，及林鏡秋、蘇慧純居士，曾協款以助其成。民二十一年，又於洞後
闢建禪室，曰阿蘭若處，則由陳敬賢、王真覺、蘇慧純居士施資之所造，其工事則均
出逢退居督理。今總名之曰「水池區」。議訂規則十一條管理之，因記其功德云。民
國二十二年二月一日，本寺住持太虛謹記。（見海刊十四卷九期）
<頁 id="31p1136"/>
<文>南普陀寺林園記</文>
<段/>南普陀寺舊管之附近山地，本甚遼闊。而比年以來，廈門市場之發達，一日千里
。先是自來水公司設水池於寺右鼓山之下，已侵用本寺山地若干；至漳廈警備司令部
堤工處路政辦事處成立以來，開山闢路，數年間頓令廈門全島改觀。本寺之附近山地
，亦由華僑組織興業公司，及楊德從先生向路政處購闢為新區，其勢逼近本寺肘腋間
，且有將本寺全部山地充為南普陀公園之議，寺基岌岌可危！乃由本寺歷與路政處等
洽商，歷時數月，幾經曲折，至本年──二十二年──一月十八日，始由路政處給
予證明書並附圖，劃定界址，解決為本寺林園地區。而此事之成，多出路政處周醒
南會辦之鼎力維持。他若省府蔣璟然主席為致書會辦，張瀾溪、陳李樑二先生為疏通
興業公司，曾國明先生為接洽楊德從先生；及蘇慧純、蔡吉堂、黃秋聲居士，並本寺
轉逢、會泉都監，覺斌、大醒、芝峰、寄塵監院，先後奔走各方，皆與有力焉。今本
<頁 id="31p1137"/>
寺己次第植樹造林，以期為廈市培成一名勝、形勝之山林區域。欲使後之住居遊覽於
是者，皆紀念功德之所自，爰誌其經過如此。民國二十二年二月一日南普陀寺住持太
虛謹記。（見海刊十四卷九期）
<頁 id="31p1138"/>
<文>佛學院置院舍記</文>
<段/>佛學院之名，未前聞也。民國第一辛酉冬，始在漢口刱議，翌秋即開學於武昌。
人或詫其出現於世之突兀，而不知機湊緣會，實非偶然。今就置院舍一端言之，亦大
有可紀者在也。先是、諸發起人分任常費，於武漢三鎮，數數覓賃屋不得，旋成立籌
備處，舉李慧心居士為院護，述其事於院舍原主人黎君少屏，黎君慨然願讓售其舊宅
。諸院董虞款難驟齊，黎允先典先用，議遂定。四月十五日進舍，亟從事修整，改造
講堂、行持處、齋堂、寢室，添建廚房、浴室、廁所，剋期取辦，遂於七月開院。頃
者、繳清原價，由典成購，而院中學人濟濟，且修業一期有餘矣。凡購屋及地，用銀
一萬五千元，修改添置又用銀九千餘元，得地基屋宇如測量所製圖，總計將二萬五千
元矣。昔給孤獨長者欲置精舍，請釋尊率眾弟子常駐說法，訪得祇陀太子園，罄出其
庫金鋪地而不惜，乃感祇陀太子施園內樹林，同供佛僧，稱給孤獨園、祇樹林，二名
<頁 id="31p1139"/>
雙彰，千古專美。今佛學院之設，未有官家佽助，亦無僧寺憑藉，僅由大心同信之士
，抒其悲願而邁往，卒以收此鴻果；其猛鷙沉毅之氣概，亦何讓於給孤獨！況林篁池
鳥，蔭韻常存，則斯院可遙遙映輝乾竺矣。惟供事雖觕備於是，而應供之佛及僧則猶
茫乎未睹！予之被推為主持，才可負殳以充前驅耳。故茲不能不勸請乎教於斯、學於
斯者，當共勤夫大悲正覺，精進靡懈，俾未來際應供之佛及憎，早日現世，庶其無負
此時節因緣歟？佛二九五十年即中華人民建國第十二年癸亥春月，釋太虛記。（見海
刊五卷五期）
<頁 id="31p1140"/>
<文>漢藏教理院記</文>
<段/>漢藏教理院之設縉雲山，創始于民十九之秋。先是、予弘化歐、美，曾有世界佛
學苑之發起，於教理研究概分漢藏、華日、華梵、華歐四院。是秋、入川禮普賢，劉
公甫澄治渝州軍次，高矚康藏政俗，胥依佛教，方有選漢僧赴藏留學之議。予語以不
如就川設學，招漢藏青年授以藏漢佛教為便，公韙之。蓉垣劉自公亦分任倡導，復得
渝蓉諸大心居士協力期成。適縉雲以僧垂絕，由二十一軍撥為院址，屬予遙為之制，
遂系於世苑名漢藏教理院焉。旋命職從事修繕，迨民二一秋成立開學。此年以有西藏
學者法尊等歸主其事，漸能貫澈初旨，雖歷經支絀而增進有加者，蓋皆院董院護諸公
搘持之力。世傳此山獅子峰頂，曾留迦葉佛跌坐之跡，故題迦葉道場；釋應持初建寺
於劉宋景平元年，距今千五百載有奇，中更盛衰非一。茲院宇遺制，則清初被毀張獻
忠後，破空禪師之所重建者也。追念前德，緬懷來哲，冀教于斯者，近融漢藏，遠紹
<頁 id="31p1141"/>
迦釋，不唐捐此因緣時節，迺撮記其顛末如是。中華民國二十七年一月二十日，沙門
釋太虛撰。
<段/><偈>記成閱報，驚悉本院名譽院長劉司令長官甫澄先生病故漢皋之噩耗，敬以開
設本院之功德，回向上生內院，并藉表哀感。二七，一，二一晨，太虛附誌。（
見海刊十九卷四期）</偈>
<頁 id="31p1142"/>
<文>續溈仰宗派記</文>
<段/>溈仰宗派，可稽考者裁五代而止。民國十一年，余接溈山於瓦礫堆中，辭謝臨濟
五房，決復溈仰一脈，寶生、潛影繼之。二十餘載來修建漸備，法眾漸增，住持潛影
與兩序了炤等，均殷殷以傳法字成派請。乃依祐祖至邃祖之五傳，承以余與寶、潛，
各摘上一字成前二句，再加六句，都三十六字，世世單傳，每世續承一字，傳至三十
二字盡，則後賢自能續燄無窮，不煩預計焉。
<圖 n="images/19-1142.png">
　　　　　　　　　┌仰山慧寂─┬西塔光穆──資福如寶──資福真邃─┐
　　　　　　　　　│　　　　　│　　　　　┌───────────┘
　　　　　　　　　│香嚴智閑　│霍山景通　└太虛惟心──寶生利法─┐
　　　　溈山靈祐─┤　　　　　│　　　　　┌───────────┘
　　　　　　　　　│徑山洪諲　│龍泉文喜　└潛影善修
 　　　　　　　　 │　　　　　│
　　　　　　　　　└定山神瑛等└西塔光湧─┬清化全付
　　　　　　　　　　　　　　　　　　　　　└芭蕉慧清─┬興陽清讓
　　　　 　　　　　　　　　　　　　　　　　　　　　　 └幽谷法滿
</圖>
<頁 id="31p1143"/>
　　　 靈慧光如，真惟法善，德圓智深，理順性健。
　　　 悟澈心源，言契經典，禪續祖燈，旨超玄辯。
<段/>中華民國甲申歲釋尊誕辰，溈仰第六世太虛心謹識。(見海刊二十五卷
五六期合刊）
<頁 id="31p1144"/>
<文>骨佛塔記</文>
<段/>謝鑄陳宰官，禪那般若，培根有素，民國十年，重知黃陂縣事。以其夫人鄧氏病
故，日研讀佛經，悟造益深。化哀悼之情為大慈悲，愍眾生迷其本佛，枉淪苦海，毅
然以昌明佛法、濟度迷情為事。春間、率邑中人士，嘗邀予輩會講佛乘，成立黃陂佛
學研究會。已而、於邑中之雙鳳亭後，見白骨粲然盈地，惻焉意傷，亟建塔以收之；
蓋有因白骨得度者，即以白骨而為佛事也。或曰塔、梵語也，具云塔婆，正云窣堵波
。經曰佛塔七級，辟支佛、阿羅漢塔五級，轉輪聖王塔三級。以佛為世出世善之宗極
，辟支佛、阿羅漢為出世善之宗極，轉輪聖王為世善之宗極，故經又曰：「佛正覺、
佛說法等處，皆當起塔」。則塔者，所以彰功德而樹崇敬，非第為安藏其所遺身分而
建築，若此方墳墓塚之類也。今聚瘞野棄之骨，又烏得襲名為塔哉！但吾人無始生死
以來，其捨身受身，孰不白骨山積，此纍纍者，雖不知何姓之遺，要且人人有分。
<頁 id="31p1145"/>
 生則堯跖，死則骨枯，使人之生竟若是其芒，夫甯不可悲！然五蘊四大幻不離真，
有情無情體性平等，又安能不敬之同佛乎？觀人生終為白骨，藐然自哀，則心心歸
佛矣。觀白骨不異佛身，浩然普敬，則塵塵見佛矣。斯則能就骨觀便成佛智，白骨即
發生佛智之本，不唯當塔之，且當以骨佛名之耳。塔在邑城雙鳳亭之後，自亭至塔之
路，為四邑交通要道，垂將坍圯，遂并加修整焉。共費錢五百數十千文，悉取其夫人
遺衣變價施用，以言福田，則掩人暴骨，悲也；因塔觀佛，敬也；以言公益，則建塔
既利死者，修路復便生人，悲敬雙修，死生兼濟，洵所謂一舉而數善備者，予故為文
以記之。
<頁 id="31p1146"/>
<文>中日遼滬戰事雙方戰死者供養塔銘并序</文>
<段/>中日千三百載之歷史，喻以兄弟，實為至當。處歐美怒潮震撼東亞之世，固將聲
應氣求，相濟相助，奈何弟以驕橫，兄以疲玩，竟時演鬩牆？推諸佛悲天憫人之心，
思眾生循業受報之例，盱衡此彼，豈勝惻然！日本山形縣飽海郡東光寺主伊籐原宗師
，有弟兄數人，曩戰歿於中日、日俄諸役。痛佳兵之不祥，悟怨親之平等，因造中日
遼滬戰事雙方戰死者供養塔，以寄哀敬之情。丏吾華駐日蔣公使來書請為文雕塔上，
余感其意，乃為之銘曰：
　　　　　真覺平等　業形本空　無始迷蔽　或扶或攻
　　　　　悟理達幻　冰釋水融　供養如佛　一塔普同
<段/>中華民國二十四年五月七日釋太虛
<頁 id="31p1147"/>
<文>漢口佛教會壁銘并序</文>
<段/>今世變亂，非秉宣佛法無以正之，又非中國人不能勝任之，而武漢則華夏之心
也。民七秋，予始來漢皋。民九之春、之冬、第二、第三於武昌講起信、大佛頂。是
冬、在漢講演三日，漢口乃有佛教會刱設。自是日新月異而歲不同，遂成今日之盛，
且繼長增高，方興未艾！王森甫會長，謝鑄陳理事等，念締造之維艱，期持續之能久
，請為辭以銘其壁，即說偈曰：
　　　 戶樞南北　筦鑰西東　四民超敏　物阜德豐
　　　 道聲一樹　天下響風　覺濟今世　唯佛大雄
　　　 慧日破暗　法雷振聾　建佛教會　拯災恤窘
　　　 書報刊布　經像流通　亦修淨業　亦習禪功
　　　 增高繼長　歲有不同　爰發文采　煥爛虛空　雲蒸霞蔚　垂之無窮！（見海
<頁 id="31p1148"/>
刊七卷二期）
<頁 id="31p1149"/>
<文>玉泉祖印宗法師塔銘並序</文>
<段/>師諱定宗，字祖印，家世漢陽李姓，父諱興鐶，母張氏，生於咸豐壬子七月十七
日午時。幼沉靜，讀書甚穎悟。年十七，以祖父母去世輟學，泛覽偶及佛典，潸有超世
志。十九歲，西遯尋師巴蜀，感觀音夢示，入玉泉山，得度於圓通閣無煩鼎公。旋具
戒於仙居寺清凡瑾公，往來玉泉、鹿苑、仙居者三載。遂出山，歷參章華朗明、金山
混融、大定、聖心、寶悟、天甯青光諸宗匠，每有啟發。已而學教於敏曦廣是法師，
聽敏師講法華至：開示悟入佛之知見，廓爾大徹，呈偈云：「佛之知見本成現，無奈當人
不自薦！瞥爾回光契妙明，原來不隔一條線」。於是宗說融通，無復留礙。嘗與清遠
、松濤、冤禪、澫香、法船、道端、懷本、亮月、咸達、本茂、永森、用荷、炳瑾、
瑞芳諸德為友，而寄公尤稱莫逆。有詩贈師云：「百花叢裏一逢君，杖履飄飄迥出群
，不改山中真面目，衲衣猶補嶺頭雲」。可想見其風度之凝遠也。三十歲回玉泉，無
<頁 id="31p1150"/>
何，受心印于香山老人。如是十有年，宏禪教律淨於荊、宜間。四十二歲，住持玉泉
常住，三載談經，九翻授戒，種種吉祥殊勝，難以枚舉！己亥重作南遊，遍訪贛、皖
、江、浙諸勝，頻年講經於南京毗盧、漢口圓照、四明天童及荊、宜諸寺，廣作佛事
，周濟群品，則巋然已年滿花甲矣。由是息影山中，雖法施無倦，而不出漢、宜之間
。至七十一歲，於玉泉書偈而寂。偈一：「虛生浪死幾千秋，祗為當初不肯修，今日
回光歸去也，蓮台上品樂優遊」。二：「浪跡婆娑不計秋，誰人肯把己躬修？一朝頓
悟娘生面，此界他方任我遊」。三：「來亦無所礙，去亦無所礙，脫下臭皮囊，真得
大自在」！師戒行精嚴，禪心澄澈，教理圓明，聞熏聞思，耄而彌篤，臨寂猶使人朗
唱大藏經題。嘗論往生淨土，不專藉持名，若戒定慧具足，隨願可生。今按師偈言，
不信而有徵乎！其後裔佛慈和尚，塔法師全身於玉泉，請予序而銘之。銘曰：
　　　　 十九出家　三十成道　　　　 說法四十一年　普潤二木三草　　　　 乘鷲山之夙願　其智者之再來
　　　　 縱玉泉之可竭　必斯塔之無頹。（見海刊四卷五期）
<頁 id="31p1151"/>
<文>大覺苾芻塔銘并敘</文>
<段/>苾芻墊江董氏，名慕舒，母夢仙人送蟠桃而生，小字蟠仙。性慈祥敏慧，曾畢業
陸軍速成學校，充滇軍教練長，任東三省陸軍隊官。中華人民建國之際，頗著勳勞，歷
任軍政府執法、參軍、參謀、及雲陽、合江知事。旋聞龔緝熙──即今能海苾芻──
稱談佛法，遂偕謁佛源法師於天寶寺，數言之下，頓獲本心，覺往事皆如夢幻，即戒殺
念佛，不復為名利恩愛所縈。與黃愷元、李錦章為友，憫世人之沉迷不悟，議出家肩
宏法利世之任。乃連袂由川抵甬，立出家志願書，求予剃度。予審其情志真切，解行
堅定，念每當國步更新之世，輒有辭世榮以重興吾教者，今佛化陵遲己極，彼其乘運
以來者耶？乃為之鬀落。黃名傳心、字大慈，苾芻名傳佛、字大覺，李名傳眾、字大
勇，寄明心佛眾生三無差別之體性，冀成就慈覺勇三德之用，能於末世高建法幢也。
出家後，同受戒江天寺。苾芻與大勇參禪金山，又曾獨參天目，後與大慈同閉關西湖
<頁 id="31p1152"/>
之淨梵院。時大慈得病已深，而苾芻之咯血舊疾亦時作。予辦佛學院於武昌，招至充
監院一年，以病回川休養。孰知重慶佛學社同人，舉之辦佛學院與專修林，時復為人
講說，轉加勞瘁。遂又閉關渝城外之歸元寺，專持密咒，以勤心過急，乙丑二月十七
日，疾竟不起，時予正講經北京也。臨寂前，筆示渝佛學社同人曰：此去當努力，勿
退初心，勿為名利所敗，勿為欲愛所纏，勿為宴安所毒！若肯捨時，諸法齊休；若不
肯捨，未有了期。侍者曰：阿彌陀佛極樂國土，師其歸乎？點首含笑念佛而逝。在家
弟孝達及子如陵，遵遺囑荼毗於歸元寺。渝佛學社暨軍政界舊同事為之建塔。孝達來
書述其狀，並乞銘之。嗚呼！大慈死未三年，苾芻又以無常告。此三年內，門下之道器，
喪亡纍纍，法末魔強，於以堪見，予尚何心以為文字哉！然苾芻與大慈，為國而生，從佛
而歿，一來人世，應未虧折，在己誠伶俐聰明矣，其如智燈不續、願輪未周何！銘曰：
　　　　此非汝躲跟處　亦非汝捨命場　直須身奉塵剎　洞然海印發光。
<段/>乙丑夏，釋太虛時講經天童寺。（見海刊七卷六期）
<頁 id="31p1153"/>
<文>是岸禪師塔銘並敘</文>
<段/>曹洞正宗第三十九世是岸禪師，諱空相，永州東安劉氏子。年十九幾──民國二
年──，出家于耒陽望雲山。秋、謁南岳大善寺大智律師圓具，習學于南台祝聖有
年。繼朝普陀；隨道階法師至北平，供職于法源寺；後被公推為湖南佛果寺方丈。時
僧產搖動，受中國佛教聯合會委為湖南全省調查，維持有功。眾請為耒陽十方紫霞山
方丈。民國十四冬，宏傳戒法，得戒者千四百八十指。趙省長贈「弘範三界」額，南
岳全體僧伽贈「雄飛震旦」額，彬、永、耒諸山，遠近稱盛，不意因此而招外怨，陷
監獄數月！繼遊天台、九華諸名山，歸錫于衡州花藥寺，創慈兒院及僧學。復舉為永
州高山寺方丈，隨寶生長老招待宇內英賢于上封寺，忘餐廢寢，毫無倦色。二十三年
春，繼任衡州乘雲寺──即迴雁峰──住持。歷年以事繁心勞而成疾，延至今春，示
寂丈室。徒眷等預集念佛旬日，侍聽付囑。復修七期法會，作諸功德，遂奉靈骨于南
<頁 id="31p1154"/>
岳七祖磨鏡台左，建塔安居，洵不愧為佛門一代之護教魁傑！其徒：法舫、止瞋、止
毒、止愚、止思、止慢、止凡。徒孫：觀藏、觀法、觀僧、觀清、觀乘、觀心、出塵
、有願等，以狀來乞余銘之。余昔曾識師于北平，厥徒法舫且從余學，佐余事十有餘
載，義不可卻，乃為銘其塔曰：
　　　　妥師之骨　于磨鏡台　摧邪扶正　師其再來（見海刊十八卷十期）
<頁 id="31p1155"/>
<文>心忠長老尼塔銘並敘</文>
<段/>祥瑞法師，丁丑同度夏廬阜，出母心忠長老行狀，乞銘其塔。余再三辭，不獲
、因按狀敘之。長老姓杜，籍揚州江都，年十九歸吳氏，於二十一歲育祥師之前後，
亦每持齋念佛。迨年二十五，目擊劙魚之慘，遂棄吳家，入菴專意淨修。數年後，
撫其子在菴讀，子亦未幾茹素。逮三十五，受優蒲夷戒，子禮性蓮禪師剃度，誡苦行
勿習應赴。至民國元年，亦從性師落髮為尼，發願募修長生寺，日課佛號七萬，且行
且念，城鄉人咸生敬信。如是八閱寒暑，寺舍完竣，力誡其子勿為住持。乃安居德勝
菴，以歷年道途受暑，頭生毒瘡，每剃甚痛楚，而信心淳淨無悔意。民二十，痛極而
睡，聞聲誦阿彌陀佛、觀世音菩薩，及醒、竟獲瘡愈而漸生新髮，厥精勤感應類如此
。歲癸酉，值周花甲，趙公次隴贈文及宋版藏為壽；而長老忽病，翌日西遊。祥師永
懷母德，以其在家孝慈誠篤，為族黨戚友所稱；其出家後之道行堅卓，尤世所希覯；
<頁 id="31p1156"/>
不惟為色身母，而亦為法身之母。茲將建塔德勝菴傍，奉安靈骨。余憶民十四嘗與性
蓮禪師，盤桓五台，深相契悅，殊慶長老之有子而又得師。乃為之銘曰：
　　　　　　此土緣深　彌陀觀音　長老承化　善淨其心
　　　　　　母慈子孝　資賢師明　信願行備　極樂永生（見海刊十八卷十期）
<頁 id="31p1157"/>
<文>竹溪善禪師塔銘並序</文>
　　──二十三年四月二十一日作──
<段/>傳臨濟正宗四十世中興寧波天封寺竹溪禪師，寂於甲戌元月之望。其寺嗣住持醒
悟，頃將為塔全身於鄞東同岙之廋山嶺，以狀來乞為銘之。按禪師諱惟善，系出湘衡
陽蕭氏，光緒十年生。八歲、母劉氏故；十五歲、父雲卿亦逝，依祖母長成，讀書鄉
塾。年十七、禮南嶽湘南寺海眾林師得度，旋具戒於嶽麓山破疑禪師，並受記莂焉。
已而歷參碧岩、默菴、寄禪諸長老，因朝南海，挂缽寧波七塔寺，慈運長老留襄寺職
，荏苒多年。至民元，鄞佛教會寄禪、岐昌、馮汲蒙會長，舉之任天封寺住持，闔郡
緇素翕然稱得人。寺宇久廢，且所存佛殿兩廡及塔各基地，亦淪為市販場矣。閱三四
年，用三千餘金，始能漸次贖歸，築垣以保全現址。由是經之營之，遷浮厝二百餘具
，構大悲閣暨東西樓舍，煥然一新。而急公為眾，尤得同教推重；聲聞政府，嘗以繕
<頁 id="31p1158"/>
修天封塔發交浙江省長籌備，雖因政變停寖，亦異數矣。民十、因重建佛殿，選材甌
海，溺江受傷，病根以植。未幾、佛殿兼兩廊東首諸屋落成。以瀕歲興建，起宵小之
覬覦，意誣陷圖害，靡所不至。為護持寺譽計，呈平政院，得段執政以教令回復天封
寺住持。旅北京時，道階法師延繼天寧寺住持，亦重修佛殿而退。民十九，以衡陽
大羅漢寺主席期滿傳戒。迨翌年，竟以勞瘁而病漸深，延至二十三年二月，卒以不起
。得世壽五十有一，戒臘三十三，法臘如之。得度、得戒、得法如干人云。余清季已
識禪師於七塔寺，民八偕赴北京，籲改管理寺廟條例，遂深相契善。寧波佛教公立事
業之鉅者，為佛教孤兒院及三寶經房，亦多藉維持之力。命終遺囑天封寺嗣住持者，
唯在完成金剛殿，言不及他。吁！亦可風矣！乃為之銘曰:
　　　　　　有大龍象　　崛起湘衡　　空所依傍　　特立獨行
　　　　　　因禮南海　　遂留甬東　　機輻緣湊　　中興天封
　　　　　　為法為眾　　任勞任怨　　大廋嶺上　　真風卓然
<頁 id="31p1159"/>
<段/>民國二十三年四月二十一日，雪竇山人太虛撰。（見海刊十五卷八期）
<頁 id="31p1160"/>
<文>常惺法師塔銘并序</文>
<段/>常惺法師名寂祥，族如皋朱氏。母賢且慈，五歲親為授學；以其穎慧而端靜，纔
九齡送福成寺依自誠長老落髮為弟子。長者獨具隻眼，當清末佛門多難，識其為僧中
弘護才，乃使入學校讀；旋升學如皋省立師範，試輒列前茅，既卒業，轉上海月霞法
師所設華嚴大學，復隨學於杭州海潮寺及常熟興福寺。時具戒寶華，習禪常州天寧，
又從四明觀宗寺諦閑法師究天台教觀，於各宗學理靡不有所研求而奠定其佛學基礎焉
。由是慨然以昌明佛法為已任，民國八年，與同學持松講教虞山，十一年，應安慶馬
冀平廳長及迎江寺竺庵長老聘，主辦佛教學校。法師民國六年會識余觀宗，至是重遇
迎江，殷勤諮請，乃益蒙傾誠契重。十四年，南普陀寺延辦僧學，仿余設之武昌者刱
閩南佛學院，此二佛學院遂為國內僧教育圭臬。先是十三年，法師受法泰州光孝寺，
夏赴余廬山所召開世界佛教聯合會畢，迓余至寺講維摩經，蘇北士女皈佛者極一時盛
<頁 id="31p1161"/>
。後海潮音月刊得王、錢二君繼持三年以不斷，亦肇於此。十五年、余講學閩院、廈
門大學；十六年、余主南普陀及長閩院，胥出法師謀畫。余接閩院後，法師應王竹村
總長邀，入滇講經，並組四眾佛教會往戰地救護，承化歸佛者以千計，昆明信佛人士
至今欽慕弗衰。十八九年間，又先後在杭州、北平主持浙江僧學院及柏林教理院，復
與余歷共事中國佛教會，緇素同志咸以整理僧制復興佛教相屬望。二十年、長江水災
，於泰縣收容難民千餘，盡瘁振濟。旋主持光孝，值荒歉虧乏之餘，力任艱鉅，仍設
學社，不忘作育，藉法師德威，卒起危敗中興之。近年國難嚴重，教難愈迫切，法師
苦心搘撐光孝寺與中佛會間，病作不獲自逸。前二月，方以肺疾聞，而噩耗旋至，為
之慟歎累日，莫能戢！法師生民國前十六年，終民國二十八年一月十四日，得世壽四
十有四，戒臘二十有四。其遺著有佛學概論、圓覺經講義、起信論親聞記、因明要解
、懺悔主義等。貌英偉而性和靄，六度齊修，智悲兼大，求之古德，彷彿圭峰密。未
竟其才美而盛年遽逝，在法師解行立而功德充，雖可無憾，然為教為眾悼惜哀傷殊不
<頁 id="31p1162"/>
容已！厥門人曇光、曇影、曇華等自滬迎全身塔於泰，寄法師行狀至乞銘，銘曰：
　　　　　　懿惟法師　佛門神駿　雉水鍾靈　誕玆賢俊
　　　　　　德慧天然　雄偉和慎　智探覺源　悲垂濟振
　　　　　　應化適機　法雨周潤　釋難析疑　辯雷迅震
　　　　　　荷擔如來　作育後進　眾望方隆　無常忽順
　　　　　　哀我僧伽　喪此重鎮　歸骨光孝　塔聳千仞
　　　　　　式仰高風　泰山俱峻
<段/>民國二十八年五月二十日，太虛時在碧雞
山大悲閣。（見海刊二十卷三四五六期合刊）
<頁 id="31p1163"/>
<文>倪端方墓誌</文>
<段/>倪公端方，諱金淡，上虞倪文正元璐公之後裔也。生而勤慎謙和，歷數十年如一日
，人咸重之，弱冠時，習商杭垣，其外舅沈公芳榮，任漢口怡和洋行會計，既以長女
嬪於公，乃挈之來漢。公佐沈公至繼沈公任，對內對外，人無間言。治事謹恪，動循
規矩，見機而進，知難而退，故無論與人合資或獨資，皆能利操左券。無嫌於己，亦
無忤於人。其彰明較著者：如經營公信米廠，恆有盈餘；盤承長源醬園，蒸蒸日上。
且投資石家莊之大興紗廠，漢口之既濟公司及立豐搾油公司，皆足見公實業識驗之過
人也。公自奉儉約，及遇公益事，雖捐千金無吝色。其尤為人所盛稱者，如修襄河等
處各碼頭，及漢口之隄上路與漢陽之五顯廟路等；而於上虞五車堰之故里，創辦十字港
義塚，及修造百福橋、川芝橋，皆獨輸已貲。對曹江義渡、錢江義渡，出資尤夥，至
今其里人稱頌弗衰。漢口向有紹興會館，漢陽又有廣善庵厝屋，公既倡修，復促成同
<頁 id="31p1164"/>
鄉會創設小學；并在故鄉辦經鋤小學。其他善舉，亦無不隨喜。晚年持誦金剛經、大
悲咒為常課，信佛頗篤；逝年六十有三。病重時，夏致賢居士持大悲水飲之，有旃檀
香氣。命終後，得證禪師為之念佛，徵身軟如綿往生西方之效；復祈為寬師為授冥戒
，法名慕西；蓋所謂生有自來而逝有所歸者歟！公世代書香，其父始習商業，兄弟六
人，公行四。子二：鳴鸞、鳴起。女五、孫三、孫女一，皆嶷然能承先啟後，余蓋聞
之證禪師云。銘曰：
　　　　　　天生哲人　好善成性　一生善舉　屈指罔盡
　　　　　　滔滔江漢　南國之紀　賴公版築　方便行李
　　　　　　維桑與梓　必恭敬止　弦誦聲聞　濟濟髦士
　　　　　　為善最樂　慷慨揮金　至公自奉　辭甘就辛
　　　　　　晚崇淨業　兆徵生蓮　妥茲靈宅　億萬斯年
<段/>民國甲戌年九月十八日，雪竇山人太虛撰。
<段/>（見海刊十五卷十期）
<類>《法示》</類>
<頁 id="31p1165"/>
<文>佛法大意</文>
　　──九年五月在武昌龍華寺說──
<段/>水流山崎，草綠花紅，雲騰鳥飛，蜂遊蟻聚，極目之所能目，極指之所能指，極
言之所能陳，極心之所能思，那一些不是佛法者？又那一些是佛法者？頭頭圓顯，物
物全彰，彌滿清淨中不容他佛法二字且無處安著，佛法大意又將從何說起？纔說著佛
法，早是將人人本來清淨心地染污了矣！那堪更說什麼佛法大意，況復一芥、一塵無
非法界，一色、一香皆是中道，要說佛法大意，又那一些不是佛法大意者？原來沒有
一些些搏得合劈得開的可以翹示之曰：此為佛法，此為佛法大意。今漫欲於廣眾之中
，說什麼佛法大意，不等於撮捉空華，撈摝水月耶？雖然、水月道揚，空華佛事，彼
亦一空華、水月，此亦一空華、水月，今正不妨以空華、水月之人，臨空華、水月之
地，為空華、水月之眾，說空華、水月之法。願諸君先將心中所蓄積的一切空卻，了
<頁 id="31p1166"/>
知畢竟無有能說法者，亦畢竟無有所說法，亦畢竟無有能聞法者，則自然與佛法相應
，自然契會佛法大意，自然言言句句皆佛法大意。胸中若稍稍存留一佛法或佛法大意
的字腳，則今日為之毒上加毒，便罪過不少！聲明在前，要且怪不得了！
<段/>一、眾生所以識念之奮發，業行之衝動而流注而不絕者，以煩惱與無知為之障也
。以煩惱障故有宗教，以無知障故有哲學，以煩惱障故有種種人群之事業，以無知障
故有種種自然之學理，或出於反動的，或出於順動的，耍皆如犬繫於二柱中間，不問
東旋西轉，西旋東轉，要不過是個打之遶此二柱而已。舉心措心，悉成流轉動念息
念，皆歸迷悶。是以若不聞佛法，不思修佛法畢竟沒有得一毛頭許真實利益的效果
者。
<段/>二、有佛有佛法，乃始為生無慧目無明所盲之眾生啟蔽除覆，去障離礙，使漸就
開放解脫自在通達之途，由近及遠，層疊以昇，類為五，謂之五乘佛法，略攝一切世
間出世間善法俱盡。是故若有一毛頭許是善法者，當知無不從佛法界流出，亦復無不
<頁 id="31p1167"/>
還歸佛法界者。
<段/>三、人乘
<段/>四、天乘
<段/>五、聲聞乘
<段/>六、獨覺乘
<段/>七、大乘（最上乘、普為乘、無量乘、菩薩乘、一乘、勝乘、佛乘、圓乘）
<段/>八、悟大乘體、大乘自體相用
<段/>九、從大乘境起大乘行、歷大乘行獲大乘果
<段/>十、修習保持大乘初發心信根
<段/>十一、止觀防過
<段/>十二、殊勝方便專念阿彌陀佛防退墮
<段/>其詳見大乘起信論　　　　　　　　　　　　　　　（見海刊一卷六期）
<頁 id="31p1168"/>
<段/>（附註） 此乃「大乘起信論別說」法會開始時之說法。
<頁 id="31p1169"/>
<文>在泰縣淨業寺開示</文>
　　──十三年八月──
<段/>人生於世，不問政、學、軍、商各界，為家庭、為社會、為國家、為世界，終
日魚魚鹿鹿，無非曰衣食住而已。夫求衣以遮羞，求食以充饑，求住以蔽寒，求之於
外或多或少，畢究結局毫無受用，生不帶來，死不帶去，徒然辛苦！嗚呼！老病死矣
，斯有何樂？所以佛法者，即於老病死間求個不老不病不死之靈妙活潑的真常，而不
為三界牢獄之所困，妻妾枷鎖之所縛，必得解脫生老病死種種苦楚，得究竟快樂境界
，方不負吾佛之叮嚀，訓誨于靈山，不迷自己之清淨妙心于法界。若欲於今生為聖為
賢，漸至出世，背塵合覺，淨極光通，寂照含虛，即須先從舉足、動步、揚眉、瞬目
，諸惡莫作，眾善奉行；或為修身，或為齊家，或為治國，或為平天下，總以真誠慈
心，切實平等，普及一切遠近黎庶，此國土、他國土、此世界、他世界，盡虛空，遍
<頁 id="31p1170"/>
法界，同一大悲而為一已，豈可分人相、分我相哉！希諸位各自勉旃！（嘿庵記）（
見海刊五卷九期）
<頁 id="31p1171"/>
<文>為軍政當局開示</文>
　　　──十六年四月在福州功德林說──
<段/>『諸善信於佛法有何討論』？
<段/>眾等問言：『我等投身黨國，為民謀福，心不自安，願聞法以安之』。
<段/>答言：『安心為學佛之大事，昔達摩面壁九年，有神光者請益安心，達摩答言：
「將心來與汝安」！神光云：「覓心了無可得」！達摩云：「與汝安心竟」！當知此
心如虛空，無聲無色，無是無非，無愛無怨，無安不安，無有分別，無分別心，即為
安心。彼世間法，皆為假合，本來面目，當體即空，法無有法，心何所心？於此悟得
，無明便破。復次、心相亦有為法，緣生相生，緣滅相滅，變幻無常，不可必得。以
無可得，佛生何別？無分彼此，亦無始終，上下內外，心境皆空！心境空故，心何不
安？如此安心，即觀自在菩薩之照見五蘊皆空；度一切苦厄，得阿耨多羅三藐三菩提也
<頁 id="31p1172"/>
。復次、佛生之別，唯在此心。迷惑顛倒，妄想分別，煩惱不安之心，為眾生心；普
遍平等自在正覺大慈大悲之心乃為佛心。以此佛心，發菩薩行，勇猛精進，方便度生，
如是救國！如是利民！我為饒益有情，降魔除敵，何所不安？但當確證此心，為慈悲
之佛心，則天下歸仁。如此心稍涉利己之私，分別不定，則一舉一動皆無可安。若能
正覺慈悲，則方便勇猛，愛國救民，即真佛法。今有三句以為總持：一、真如而正覺
，二、正覺而慈悲，三、慈悲而方便』。
<段/>眾復問言：『先總理為國救民，行此三民主義，如彼民族似不相同，如何契於佛
旨』？
<段/>答言：『佛法方便，本無定相，應時應機，隨順設化。倘佛生斯世，亦必由今之
道變今之俗，孫總理之民族主義，亦佛菩薩權巧方便，皆自其大慈悲大勇猛心中之所
流出。故民族主義，容有平等互助之精義，為進入大同之門徑，為壓迫而說民族，為
求平等而說解放。如果解放，一切平等，世界大同，復何民族？故是民族，非攻擊性
<頁 id="31p1173"/>
，侵略性；大慈大悲，平等自在。佛為眾生方便濟度，倘此眾生盡已得度，與佛平等
，佛復何所行其方便？但此民族方便，亦當以慈悲道德為本耳』。
<段/>眾再問言：『我於敵人，視之為魔，可乎』？
<段/>答言：『仁者無敵，敵慈悲者，自成魔類！佛不魔視，失慈悲心，自心不魔，諸
魔自伏』！
<段/>眾聞已，歡喜信受。齊言：『我心安矣』！（耀南記）（見海刊八卷八期）
<頁 id="31p1174"/>
<文>在泉州小雪峰寺開示</文>
　　──十九年一月──
<段/>各位都是雪峰義存祖師獅子窟中的獅兒，所謂「獅子窟中無野獸，象王行處絕行
縱」；既然共入此門來，還有什麼可說呢！所以我說無可說，在座的各位，亦復聽無
可聽。今天與各位相見，皆是相喻不言中，更用不著頭上安頭，說三話四了！不過、
既經在此相聚，且來說說家常話，正所謂：「大家團圓坐，共說無生話」。
<段/>現在拈出雪峰門下一件公案來，與各位談談。雪峰下後出雲門、法眼，而雲門尤
為卓絕。雲門在學地，當參學的時侯，有一次經過一個山嶺，這嶺上有一個茅庵，庵
主是一個德隆道重、孤高絕俗的老宿，諸方學者雖有許多去參見他，都不容易見他的
一面、和聞他的謦欬。因此，諸方學者仰慕的心，更來的深切。雲門自然也是仰慕者
之一，他具了最誠懇的心，來參這位善知識，但這位善知識，終年把大門關起來，是
<頁 id="31p1175"/>
不易叩開的。當雲門祖師去叩他的門時，他就說：「此中無有人，不用來叩門」。這
樣、雲門祖師就被他關在門外了。然而雲門祖師並不因此就灰心的回去了，而且求見的
心格外來的懇切，終至於這位善知識把門開了。但剛開半扇的時候，雲門祖師便把左
足伸進去，這位知識真是古怪，依舊把雲門祖師的足夾住不肯放鬆了。當那時，雲門
祖師退既不能，進亦不得，正在這痛徹心脾的時候，竟忽然悟得達摩西來大意。以上
的話，是說明雲門祖師悟入的因緣，雲門是雲峰的嫡骨兒孫，藉此也可以進窺雪峰所
悟的道了。現在在座各位，都居在雪峰祖庭之下，就可把雲門祖師所悟的道來仔細參
究，究竟雲門祖師當年所悟的是什麼？悟了所得的是什麼？他所建立的門庭，運用什麼
法子來誘掖學者？各位能夠在這兒下一點澈底的工夫，澈底的悟入，那才可以同雲門
一樣，作雪峰祖師嫡親的兒孫，也就能親見他的真面目了。今天我們有緣，同在雲峰
祖庭重提這舊案，給各位做一個參考的楔子，究竟雪峰所悟到的是什麼東西呢？
<段/>在此、各位要深切知道的，就是雲門祖師所參那一位善知識，當時並沒有說什麼
<頁 id="31p1176"/>
話；雲門悟後也沒有聽得另外得了什麼東西。在這無得無話中，怎麼會覺悟？可見覺
悟這件事，固然不離言說文字，但不必在言說文字中求。如各位居在這山中，自然作
山中應作的事，只要時時刻刻抱定這個心、去參究祖師當時怎樣去開悟，悟個什麼。
這裏要知道：參究並不是把身子坐在那裏，同木偶一樣不動，叫做參究！當知穿衣、
吃飯、拾薪、採茶、乃至屙屎、撒尿，日用行為之中，不忘卻這個心去體會、去參究
，有了為道的心，就是這耳聞目見的。（芝峰記）（見海刊十一卷七期）
<頁 id="31p1177"/>
<文>齋餘法語</文>
<章>一</章>
<段/>今天這個聚餐會，是就這飯食之食，而成聚會之會，要知飯食之法相，為眾緣所
生，唯識所現，自性本空，本不生滅的──自性即真實性，普遍平等，本無差別──
，今日能悟飯食如是，推之宇宙萬有，亦復如是，一即一切，一切即一，各個自證，
圓融無礙。
<章>二</章>
<段/>你們都是受了三皈或五戒，才有今日這一供齋，而這一齋，又設在佛教正信會。
漢口十餘年來，宏揚佛法，供養三寶，自度度人，而為在家學佛的居士之團體，僅僅
只有一個正信會。此一供齋，可以說上供三寶，下濟眾生，凡是今日吃了這個齋的，
都是具有極大功德的。有病痛的人，吃了這個齋，可以消除病患，有愁悶的人，有煩
<頁 id="31p1178"/>
惱的人，吃了這個齋，愁悶煩惱悉皆消除，凡百種種，無不如願，如欲脫離生死輪迴
之苦者，吃了此齋，就可以脫離苦海，生彼極樂。但是、大家須要記得諸佛菩薩，須
要常常把心收在佛法上，收在三寶上，則所有無明煩惱，就可以一天一天的減少了。
今日大家得了這個功德，就要常常到佛教正信會來，並要到佛教正信會來做個會員，
（普慧成記）（見海刊十四卷九期）
<段/>　（附註） 上二從「太虛導師到漢宣化」中錄出。
<頁 id="31p1179"/>
<文>訓語鱗爪</文>
<章>一</章>
<段/>今日學僧即他日之佛教主人翁，必須養成一種忍苦耐勞之精神，勤儉勇為之習慣
，如行路不要坐車，住屋不要考究，穿衣不要漂亮，吃飯不厭粗惡等等，然後可稱完
全之學僧。
<章>二</章>
<段/>學以致用，學而無用，等於不學。汝等學佛，縱能精通三藏，亦免不了說食數寶
之誚，終屬無用。徒為人說，與人固然有益；然說而不行，于已恐無實益，是故學佛
貴在能說能行。
<章>三</章>
<段/>世界上最野蠻者莫過于Ⅹ教徒；最不講理者即今日中國之共產黨。以野蠻故，則
<頁 id="31p1180"/>
具慈悲之佛教不免被其欺侮；以不講理故，則佛教雖學理精深，不能使彼相信。是故
佛教徒之于此二者，非以方便之法施，並無良好之辦法……教徒須有神通實證，雖一
二人亦可謀佛教於安全。（道屏記）（見海刊十四卷八期）
<段/>（附註）從「數月來親炙院長之回憶」中節出。
<頁 id="31p1181"/>
<文>歸依開示</文>
　　──二十五年十月在雪竇寺說──
<段/>請求授三皈者，即皈依佛法僧三寶是也。皈依三寶是一個初步信仰佛教的表示，
一個人是不是佛教徒，即以是否皈過三寶以為斷；所以我們要做個佛教徒，首先要皈
依三寶的。
<段/>佛、不是創造宇宙萬物之主宰，也不是賞善罰惡的神，而是覺悟諸法實相，緣生
緣滅，因果相續，修菩提因、得菩提果的無上聖人。我們凡夫眾生不但沒有佛的覺悟
，而且還是貪著世間物欲，造出許多生死煩惱業障不能解脫。如果稍植過菩提因的人
欲想求佛的智慧，那末就要皈依佛。
<段/>法、是佛所覺到萬事萬物的性相，開示後來眾生的，即名為法。然而、我們所住
閻浮提，是不輕易有佛出世的，只有依著佛說的法去學佛，所以我們要皈依法。
<頁 id="31p1182"/>
<段/>佛說的法微妙甚深，非一般人所能學到的。要靠跟著佛出家修行證果的菩薩僧、
羅漢僧、三乘賢聖僧，以及現前如法受持的僧，來傳授我們的佛法不可，因此、我們
要皈依僧。　　　　　　　 
<段/>上來關于三皈意義已說過，現在你心中須觀想面前有佛、菩薩、羅漢、天、龍、
八部等眾，皆放大光明照耀於你身心、乃至周身毛孔之中無不光明透徹，將你無始以
來的所有一切罪過通統懺悔去了，猶如大海的水洗過一樣，空無所有，只有整個的身
命寄託於佛，以求佛的慈光如被。
<段/>現在你先稱自己法名，所有三皈之法，隨我語來：「盡形壽皈依佛，盡形壽皈依
法，盡形壽皈依僧」。盡形壽皈依佛、法、僧、連稱三遍，就是你對佛發露一種決定
信仰的表示，盡一生之身命都是皈依三寶的。
<段/>剛才你誠懇的皈依了三寶，就產生了和以前不同的新人格，這種人格就是佛子。
以後凡一舉一動都要常常記得你是皈依過三寶的，要本佛的教化去做世間事業，除佛
<頁 id="31p1183"/>
法以外的邪法，再不可去崇奉！
<段/>佛教教義是自利利他的。就是說：你今天皈依了三寶，好似茫茫苦海裏得到一箇
寶筏，雖然自己已經渡上彼岸，但是回轉頭來看看同我以前一樣受苦的眾生，仍在巨
浪驚駭之際，我就要發濟度之心去救他，免他有沉溺的危險！這就是佛子教化眾生之
行，亦即是說你今天皈依過了，以後遇有相當機緣，輾轉教化他人亦來皈依三寶，奉
行佛法。
<段/>復次、這種利他之行，即是要發四宏願，現在你再稱自己法名！發四宏願之義，
再隨我語來：「眾生無邊誓願度，煩惱無盡誓願斷，法門無量誓願學，佛道無上誓願
成」。這樣從三皈為體，發四宏願為用，從體起用，即得完完全全從佛口生，從法化
生的佛弟子，以後以佛為師，以法修持，以僧為親近師友，不可懈怠！當知欲度眾生
，非斷除煩惱不可，斷煩惱非學法門不可，欲學法門非成佛不可，從此精進向上當證
菩提。（遠亮記）（見正信九卷二十三期）
<頁 id="31p1184"/>
<段/>（附註） 本文從「隨侍大師日記中」節出。
<頁 id="31p1185"/>
<文>佛七開示錄</文>
　　──二十四年十月在上海雪竇寺講──
<段/>第一日、大師開示云：念佛七以彌陀經中有：「聞說阿彌陀佛，執持名號，若一
日、若二日、若三日、若四日、若五日、若六日、若七日、一心不亂」，乃至「即得
往生阿彌陀佛極樂國土」之說為根據。但人之念佛，先要信彼極樂國土，無有眾苦，
於種種依正功德莊嚴，起信心而發欣願。念佛非泛泛於口稱，要以心念佛，如執珍寶
於手，不可少忽。如是一日乃至七日，心念相續，苟有妄念萌生，即攝歸念佛而頓使
妄念息滅。以不可思議功德，漸令心地清淨空明；則他日或遇煩惱恐怖貪、癡、瞋怒
，一經念佛，如宿露之遇日光，即行消滅。念佛一日二日均可，何故必以七日為期耶
？蓋七日為度數之周而復始，故中國人以七日為一來復，而西洋亦習以七日為一星期
，今彌陀經文亦以念佛一日至七日為期，乃在一心不亂之剋期成就也。而禪七、觀音
<頁 id="31p1186"/>
七、法華七、藥師七、彌勒七等，亦均於此七日寶貴之光陰中，而圓滿其功德。當至
誠一心一意執持阿彌陀佛以求由定而慧，勿令空過！
<段/>第二日之開示：昨日已講念佛七根據彌陀經之大要，然佛法中何故要有淨土念佛
法門？諸經論說明甚多，且如大乘起信論末云：「眾生初學大法，雖起正信，其心怯
弱，以住於此娑婆世界，自畏不能常值諸佛親承供養，謂懼信心雖可成就意欲退者」
，以至「常見佛故，終無有退」。蓋吾人處此娑婆世界五濁惡世，既感人生之無常，
復有種種惡緣之纏繞，雖聞大乘而起信心，如未能隨願自在，則壽命盡時，罪福業報
或墮惡道，或生人天，轉世都忘。故世間凡夫，或以現在惡緣退信心，或以轉世忘失
退信心。為保持信心，得免如此退墮危險，於是佛說有念佛往生淨土法門。依佛功德
，成就不退，由念佛得往生淨土，所以能護持信心不退者，以淨土與人世不同，無難
捨難離惡緣逼迫，有無量無邊善因增上緣，可於中勤加精進，永遠修行，有進無退。
況佛願言：聞阿彌陀佛名號而念阿彌陀佛，『其人臨命終時，阿彌陀佛與諸聖眾現在
<頁 id="31p1187"/>
其前，是人終時心不顛倒，即得往生阿彌陀佛極樂國土』。而念佛方法，尤貴專一，
最少每晨能專意懇切念佛十口氣者，亦得蒙佛接引往生西方極樂世界，以常見佛故，
終無有退。而念佛七即在七日期內實習專念阿彌陀佛，所以應念念無間以達專一。
<段/>第三日之開示：前日已從彌陀經中指出念佛七之緣起，昨日又依大乘起信論講明
淨土法門之意義，今天再講念佛淨土法門之建立。通常講十方淨土，無量無邊，如東
方藥師琉璃淨土，上方香積眾香淨土，兜率彌勒淨土，乃至十方諸佛菩薩淨土，皆由
菩薩功德所成，往生者俱得不退。現在中國於淨土法門最普遍之唯一代表，即是念阿
彌陀佛，往生極樂淨土。因阿彌陀佛淨土，在釋迦牟尼佛佛法之中，講得最為詳盡。
有許多經論，均勸人專念阿彌陀佛，發願往生極樂。其專建立彌陀淨土者，則有三經
一論：三經者，釋迦牟尼佛說阿彌陀經，告舍利弗以極樂世界種種莊嚴，執持佛號，
可得往生彼土，二、無量壽經：阿彌陀是梵音，此譯無量壽，故亦曰大阿彌陀經，較
常念之阿彌陀經要多數倍。廣說彌陀因地願行及果上如何成佛，如何接引眾生，及娑
<頁 id="31p1188"/>
婆世界之種種苦惱，彼土之種種安樂，重重伸說，最為詳細。從因至果，為成立念佛
往生極樂之最大經典。三、觀無量壽佛經：乃佛因阿闍世王母后韋提希之請而說，從
落日觀至三品往生觀，共十六觀，故亦名十六觀經。一論者，即天親菩薩宗經所造之
往生淨土論也。由此三經一論所建立之彌陀淨土法門，古今中外聖賢依之習修，得往
生極樂之明驗者，不可勝計，如淨土聖賢錄等所明，故吾人今當勤念南無阿彌陀佛。
<段/>第四日之開示：昨講建立彌陀淨土之三經一論，然念阿彌陀佛得往生極樂淨土之
法門，布在經論，種類甚多：若華嚴中，有普賢十大願導歸極樂，法華經中亦有往生
極樂淨土之說。他若鼓音王經、般舟三昧經、悲華經等，均講到阿彌陀佛；而楞嚴經
大勢至菩薩，亦明以念佛法門來此土度人往生極樂。且眾經而外，各種之論，除曾講
之大乘起信論、往生淨土論，尚有十住毘婆沙論明易難二道，以念阿彌陀佛為易行道
。又若攝大乘論等，亦曾論及念阿彌陀生極樂之事。又若中國之蓮宗祖師，自初祖至
十一祖，固皆為弘修彌陀淨土行者，而天台宗之智者大師，慈恩宗之窺基大師，律宗
<頁 id="31p1189"/>
之靈芝律師等，皆廣事闡揚；至禪宗之永明，且兼為淨土宗之六祖，均以念阿彌陀佛
往生極樂為不退轉法。經論既稱頌讚歎，列祖亦弘揚修持，無不以念阿彌陀佛為學佛
之遍行必修法門，故釋迦牟尼佛雖為此土之教主，而普通人竟有不知其名者；而於阿
彌陀佛則無人不知！足見阿彌陀佛之普及中國，幾可為佛教代表。由此淨宗大德，乃
說十方諸佛無此念阿彌陀佛法，不能成普度十方眾生，無此念阿彌陀佛法，不能究竟
成佛。從五逆凡夫至等覺菩薩，三根普被，萬類齊收，佛以此法度眾生，眾生以此法
成佛，因此我等當專心勤念南無阿彌陀佛。
<段/>第五日之開示；前四日已將阿彌陀佛往生極樂法門之全體大用約略講明，惟念佛
修行往生淨土之義，在世俗及佛教之中，尚多疑難，今再行解釋以固信心。如古今文
學家，以文學眼光鑑賞彌陀經等所說極樂世界依正莊嚴，謂如藝術家憑空構造之想像
，與題詩作畫一般，聊為精神之寄託而已。其實不然，如今之科學界，已證明天空中
有無數世界，既有無數之世界，即有苦樂好壞之區別，而或苦或樂，均為各別因緣所
<頁 id="31p1190"/>
成之結果，以阿彌陀佛之願力及無量清淨功德，所成極樂世界，從因至果，乃確為事
實而非想像也。復次、哲學家則以彌陀淨土視為所懸想之目的，但從釋迦牟尼佛大智
慧光中，如實見到無數世界中有此彌陀淨土，故各種經論重重詳說，而哲學家以為說
極樂世界之各種安全，唯在造成人生將來之趨向目標，亦其實不然。故彌陀經說：『
阿彌陀佛成佛以來於今十劫，今現在說法』。然則文學家、哲學家之誤謬觀念，應當
除掉，以堅固念阿彌陀佛之信心。且佛教之中，除淨土宗外，尚有各宗之說，亦間有
動搖念佛往生之信心者。苟遇習禪宗者問曰：汝今念佛者為誰耶？命終往生者又為誰
耶？於此種難關不能透過，即可落在疑惑中而被阻止念佛之信心。若知世界一切唯心
所造，是心作佛，是心是佛，現前以即佛之心，念即心之彌陀，命終亦以即土之心，
生即心之極樂，則念佛求生淨土之信心，可以益加堅固。
<段/>第六日之開示：昨日已將世間科哲學及禪宗對念佛淨土法門之疑難，略為解釋；
而法性宗之金剛經又云：『不可以三十二相得見如來』；又云：『若以色見我，以音
<頁 id="31p1191"/>
聲求我，是人行邪道，不能見如來』，與彌陀經等所說極樂世界種種莊嚴相好，初觀
之似乎同是佛經，意義自相違背，或因之發生疑阻而退信心。但深究之，則知金剛經
等專明法性，乃佛依真諦而說；彌陀經等明染淨因果，乃佛依俗諦而說。然法性即染
淨因果法之無相真性，故金剛經所明，不惟與彌陀經等無所違礙，而且更顯明彌陀淨
土依正因果之法性，而於念佛更加深切。復次、唯識宗初學之人，以為諸法唯識，彌
陀極樂，亦唯心識所現之境而非實有者。然淨土之為實在有，乃以從因所成之果而說
，凡因果皆不離識，故唯識正顯淨土之實有。又、唯識宗以彌陀淨土為報身佛土，故
云要初地菩薩方能往生極樂，勸凡夫念佛發願往生，不過令種善根以作因，非命終即
能往生。然按十六觀經所說九品往生等，確兼通變化身土，故二乘凡夫可往生。如此
種種疑難，若皆能消釋，則於一切經論無不可融會貫通，而念佛之信心，更堅固相
續。
<段/>圓滿開示：前於念佛往生淨土法門，宗要既明，疑難亦釋，則吾人於此但應精進
<頁 id="31p1192"/>
修習，更不須多說矣。然於此法門，實行修習，有信、願、行三字訣。信者、信釋迦
如來與六方諸佛決無虛言，並信阿彌陀佛能接引往生。依信發願，乃願臨命終時決生
極樂。依願修行，如讀誦經典，廣修福田，尤在專心念佛。念佛雖有實相念佛、觀想
念佛、持名念佛之別，其切要者、端在執持名號。由此可知七日中，專念彌陀聖號，
功不唐捐。惟願同行念佛者，從此精修淨業，更不懈怠退墮，個個於此生中，達到出
離六道，超越三界了生脫死之目的。修建念佛七道場者，亦可以念佛之功德獲福無疆
，一切災障無不消除，一切吉祥無不成就，發菩薩心，修菩薩行，自度度人，同登彼
岸！（黃清渠記）（見彌陀淨土法門集）
<頁 id="31p1193"/>
<文>主席南普陀寺法語</文>
<段/>山門授拂　　拂去浮雲，青天白日，不二門開，凡聖同入。
<段/>彌勒殿　　　一笑相逢皆舊識，龍華三會莫蹉跎。
<段/>韋馱殿　　　戡天縮地逢今世，護法安僧仗將軍！
<段/>佛殿授如意　色見聲求行邪道，分明現前復何物？
<段/>大士殿　　　盡虛空界是南海，是故此中常現身。
<段/>法堂授柱　　深居不露，誰是法中王！接物應人，還他木上座。
<段/>方丈授印　　臨濟家有云：「三要印開朱點窄」，如何是南海普陀山觀世音菩薩？
<段/>　　 　　　　　（滿智記）（見海刊八卷五期）
<頁 id="31p1194"/>
<文>主席雪竇寺法語</文>
　　──二十一年重陽日記──
<段/>步抵山門下，說法語云：
　　　　八字打開，
　　　　一塵不立，
　　　　四明第一山，
　　　　中道從容入。
<段/>暨向彌勒佛又說法語云：
　　　　攝化閻浮，
　　　　應居兜率，
　　　　時時示時人，
<頁 id="31p1195"/>
　　　　時人自不識。
<段/>復又轉入彌勒佛龕後，向韋馱菩薩說法語云：
　　　　戡天縮地逢今日，
　　　　護法安僧仗將軍！
<段/>後至大雄寶殿，參禮釋迦牟尼及諸佛菩薩，又說法語云：
　　　　巍巍堂堂，
　　　　眾聖中王，
　　　　現身雪竇，
　　　　不離華藏。
<段/>繼行至方丈，即陞座云：
　　　　禪門艷稱雪竇頌，
　　　　海外猶傅碧巖集，
<頁 id="31p1196"/>
　　　　今日當場拈出時，
　　　　清風匝地起何極。（玉慧觀記）（見海刊十四卷二期）
<段/>（附註）　本文自「浙東名山雪竇寺紀遊」中錄出。
<頁 id="31p1197"/>
<文>岐山入院法語</文>
　　──三十二年十二月三日──
<段/>山門：剎海無邊，不離岐山當處；人天普會，同入不二法門。（舉杖指門云）：
入。
<段/>關帝：好憑忠烈氣，永護法王城。
<段/>韋天：驅天役海逢今日，護法安僧仗將軍。
<段/>佛殿禮佛：虛空消殞，何處睹後夜明星？華藏莊嚴，即今是寂場端坐。
<段/>祖堂：一從山闢寺開後，殃及兒孫何日休。
<段/>方丈陞座拈香云：一祝佛法昌明；二祝中國勝利，世界和平；三祝寺眾安和，道
業增勝。錐古云：透出金剛圈，吞卻棘栗蓬，銅頭鐵額盡在我山中。歧山自放祖開創
，至清季得志祖中興，而座下龍象濟濟，八指頭陀亦徹悟於苦行隊裏，分燈塵剎，久
<頁 id="31p1198"/>
為湘南禪窟。山僧今日陞座，更說何話呢？（卓杖云）：岐嶺恆禪一代宗，曾留八指
苦吟縱，到來我也無餘說，拋與人人棘栗蓬。（環顧左右），當筵龍象！還識新岐山
之棘栗蓬嗎？（良久云）：去私戒懶，為公服勤。（下座入室）
<段/>次晚班職茶話：眾請開示棘栗蓬，乃云：這是思量言說不到，也是思量言說莫窮
的，必須人人自參自悟。今且曲垂方便，略開一線，即為前日所開示：「去私戒懶，
為公服勤」八個字之實踐。乃與眾約：本寺佛學院即日復課，未滿十八歲者，咸須聽
課二時，勞作一時。十九歲至四十五歲者，每日勞作三時，殿堂、坐香均隨眾。四十
六歲至六十歲者，亦須殿堂、坐香隨眾，並輕便勞作。其農林生產勞作辦法，由庫、
客二寮職事議定實施。六十一歲以上者，念佛堂念佛。七十歲以上者，悉聽自在。（
見海刊二十五卷四期）
<頁 id="31p1199"/>
<文>日災祈安道場說法</文>
<段/>邇來世界各國，疫癘、刀兵、水火等種種災禍，無處不有。自歐洲大戰以來，天
怒人怨，舉世惶惶，幾乎無日不在恐怖之中。吾中國連歲干戈，匪盜蜂起，飢饉、瘟
疫等為禍尤烈，自救不暇，遑言救人！惟日本國富民殷，似覺安樂，不意此次亦遭地
震海嘯等絕大之奇禍，是則全世界幾無一安樂土矣！然尋此等禍原，實由眾生同業所
感，此業云何？即起於一種我執分別。如人凡對我身務求尊榮。我國務求強富，我群
務求發達，對於他身則無不排斥，他國無不欺侮，他群無不摧殘。由此我執，則有彼
此人我等種種分別，遂生貪、瞋、癡、慢一切煩惱，乃至造十惡、五逆等業。惡業集
積，待時而發，故有今日之惡果。是故今日若論救災免禍，非發廣大心普救全世界一
切國土眾生不可。何以故呢？以此等災禍，原為全世界的眾生惡業所感召，若專就一
身一家一國施救，則決然不能，然則、今日論救災的方法，究竟云何呢？
<頁 id="31p1200"/>
<段/>不於國際起分別，是故世界大吉祥。（見海刊四卷八期）
<頁 id="31p1201"/>
<文>法苑成立日說法</文>
<段/>第一義諦，離言絕義，直觀諸法，無不頭頭即是，故此第一義，即不可說。如佛
之真義原不可說，是名佛之第一義諦；穿衣吃飯亦各有真義不可說，是名穿衣吃飯之
第一義諦。惟人人不能於此第一義諦明白了知，故有求知之慾望，乃有教育以應其求
，此為普通教育之第一義諦。其能適合社會環境，隨時趨勢，無論何種事業，而能行
大工作，利益人群，及能得其適當之境，斯乃圓妙第一義諦。故前所謂龍象眾，此龍
象眾、即為有大志大能大力者。故教育家以此能達適當之境，即為教育之第一義諦，
乃至實業家、政治家之佛法，莫不如是。惟欲覓此第一義諦，即三世十方皆不可得。
但須明白佛心根本原理，又能適從因緣時節，則為皆圓滿第一義諦。故今日法苑成立
，說此第一義法。然平常之人，往往視佛法為離絕一切，徒成想象。而六祖大師則曰
：「佛法在世間，不離世間覺」。惟當處究竟即第一義，若不如此，不啻求角於兔。
<頁 id="31p1202"/>
故不明因緣方便者，即為如是，且佛法不可執一式一語一理以為佛法，以佛本離執，
是故第一義諦了不可得，而佛法妙用亦盡在此！非必隔絕一切方稱為法。是以能悟佛
者，則處處是佛，否則處處煩惱。況種種皆為因緣成就，故不可祗知有己，不知有人
常相乖隔。金剛經云：「無我相、無人相」，是以必須離去。（見海刊八卷二期）
<段/>（附註）　原題「法苑遊化大會之說法」，今改。
<頁 id="31p1203"/>
<文>在光孝寺上堂法語</文>
<段/>卓杖云：咦！大地平沉矣，虛空粉身矣，須彌納在芥子矣，毛空吞卻大海矣。諸
仁者！要會第一義諦麼？會則直下會，不會且濫打葛籐去也，落七落八，要且怪不得
野僧無禮。經云：文殊師利既入其舍，見其室空無諸所有，獨寢一床，真空不空也。
眾相歷然，一心宛爾，要知人人有箇獨床維摩詰，普天普地，無名無形，為一切世間
法所不能埋沒，亦為一切出世法所不能羅籠，昧之塵劫沉淪，悟之頓同諸佛；回光一
照，本來現成，即當前大眾便不異文殊師利眾咸會維摩詰室也。雖作如許分別，要且
都沒有交涉。只今本寺護法某某居士設齋請法、植福延齡，當機一句，畢竟如何？遞
杖云：無量福光無量壽，持取自性阿彌陀。（象賢記）（見海刊五卷九期）
<頁 id="31p1204"/>
<文>主席南普陀寺是日有信士弟子請上人上堂</文>
<段/>卓杖云：若論第一義諦，未進山門，早已落二落三了，何況來此搖脣鼓舌？然既
有今此一會的時節因緣，也不可教令空過，且來與大眾閒話一場。常云：供養佛法僧
三寶，佛法且置，如何是僧？若云和合眾，一一國家，一一民族，一一社會，一一世
界，孰非和合眾！且一有情也為無數細胞之和合眾，一粒米、一莖菜、一滴水，也為
無數分子、原子、電子之和合眾，此非和合眾，孰是和合眾？此是和合眾，孰非和合
眾？於中云何有供養者、受供養者，及供養物之可得耶？則今日信女劉粉姑、張染姑
、黃鸞姑、黃瓊姑、樹蘭姑、細花姑洎合會善信人等，飯僧請法，事又如何？須知正
因無往而非和合眾，所以三輪體空，其福德不可思議！僧僧不亂之謂法，覺此僧法之
謂佛，未曾舉箸動碗，已供十方常住三寶竟。此雖一場閑話，要亦有個出典，所謂「
坐微塵裏轉大法輪，於一毫端現寶王剎」。卓杖，下座。（滿智記）（見海刊八卷五期）
<頁 id="31p1205"/>
<文>時輪法會設千僧齋上堂</文>
　　──二十三年在靈隱寺說──
<段/>法筵龍象眾，當觀第一義！義不可得，說甚麼一？試問大眾，當云何觀？
<段/>「如來所有性，即是世間性；如來無有性，世間亦無性」；「涅槃與世間，無有
少分別；世間與涅槃，亦無少分別」。以無性故，無少分別，覓毫釐世間法不可得，
亦覓毫釐佛法不可得。一向浩浩地說甚麼發心學佛，弘法利生，而尤以禪祖西來，直
指見性，密宗灌頂，即身成佛，最為人所欣慕。殊不知纔云直指，早曲了矣；性且不
有，怎樣可見？何況六大本空，身不可得，說什麼即不即；五智非有，佛不可得，說
什麼成不成？所以直指見性，即身成佛，都不過空拳引兒笑，黃葉止嬰啼。然不存佛
法，非立人情；若留人情，便須佛法。例如提倡科學，而科學即建在因果律上，必明
即空而假說，乃非迷信。故若懷救國濟世之願，即應於時輪壇中，虔誠頂祝。如起植
<頁 id="31p1206"/>
福消障之心，尤須於金剛座下，至心拜求。今日時輪金剛法會設齋供僧，以無所住之
方便，行不取相之布施，廣結眾緣，普攝群機，功德無量，作何讚揚？
<段/>國民康樂世安泰，都在佛恩普濟中！（見正信四卷一期）
<頁 id="31p1207"/>
<文>為震華法師封龕</文>
　　　　諸法剎那生，諸法剎那滅，
　　　　剎那生滅中，無生亦無滅。
<段/>茲維：震華法師，乘如實願，興化人間。具戒寶華，參學超岸。一坐道場於京口
竹林，作育僧才而勤講述；再轉法輪於滬濱玉佛，弘布聖教而著史文。處聲華能澹泊
，歷紛擾常寧靜，卓然僧家師表，信乎佛門龍象！老朽心識其人於十年前所刊之僧伽
護國史，去年受禮請來玉佛講經，始知法師已積勞成疾，退休養息。間曾頻來晤對，
談其興化僧志及編佛教人名大辭典等，擬刊老朽所講中國佛學，並計劃將訪問緬印攜
歸文物運滬展覽，皆事關宣教弘法，言不及他。方冀盛年康復，終能大展其興教濟世
宏抱，何期去秋以來，憂患屢經，病情反覆，延至丁亥年二月十八日酉初，卒以不起
，才得世壽三十九歲爾，殊不能不為眾生福薄，至教莫昌哀矣！然法師佛心早印，妙
<頁 id="31p1208"/>
契真常，遍法界是沙門身，云何有滅？盡虛空為沙門龕，復何可封？（卓杖云）：
<段/>震開三德祕藏，華落一實全彰。
<段/>三十六年三月十二日，在玉佛寺般若丈室。（覺群二卷三十七期）
<頁 id="31p1209"/>
<文>為福善法師封缸法語</文>
<段/>福善法師：你之一生行履，你應自知，無待老僧饒舌。惜乎盛年遽逝，壯志未酬
！然聞你於臨終前五六小時，屢呼要出去了，要出去了，可徵預知時至，定能一靈不
昧。積年學教明理，當返觀本真如性，了無生死去來之可得；但從緣幻化，則兜率內
院十方淨土隨願往生，再來人世弘法，亦本分內事。今為暫置遺骸，舉行封缸。（遞
封條云）：
<段/>十方無壁落，當處得安閒。
<段/>民三十六年二月二十一日。
<段/>（見覺群二卷三十五期）
<頁 id="31p1210"/>
<文>為王慧力無常說法</文>
<章>法語</章>
　　　　依有力慧，運即慧力，十五年前，頓入佛律；
　　　　十五年來，廣布法益。正信長留，江漢無竭！

<章>祝願</章>
　　　　方冀藥師延留東方，何期彌陀已接西方！
　　　　唵、啞、吽、慧力！願無往而不吉羊！
<段/>　　　　（見正信四卷十期）
<章>誄詞</章>
　　 　嶽嶽居士　江漢之英　家敦孝友　商著賢聲
　　 　在群在國　義勇成名　及其皈佛　既智且仁
　　 　慧樹正信　三寶昌明　力拯災難　普度眾生
　　 　勤奮精進　菩薩之行　一十五載　契以至誠
　　 　化緣方永　何忽捨身　追念功誼　實慟余情
　　 　虛空有盡　悲願長存　覺靈不昧　應同此心

<頁 id="31p1211"/>
<章>起龕法語</章>
<段/>王森甫理事長慧力居士：
　　　　其生也直　其逝也善　直性不生　善德常湛
　　　　常湛不生　何去何住　不生之生　無逝而逝
　　　　逝八七餘　佛聲相續　今日起龕　功行滿足
　　　　起

<章>舉火法語</章>
<段/>王森甫理事長慧力居士：
<頁 id="31p1212"/>
　　 　五蘊非有　四大本空　通身般若　法界常融
　　 　般若火聚　腦後神光　四邊莫觸　一性圓常
　　 　一性無性　中邊絕待　大火聚中　得大解脫
　　 　火
<段/>（見海刊十五卷九期）
<頁 id="31p1213"/>
<文>悼羅奉僧院長法語</文>
<段/>悲智充足，年力富強，方期久現宰官身，廣行菩薩道，何乃遽捨閻浮，忽昇兜率
？惟冀親承不退法輪，速現再來人瑞，南無當來下生彌勒佛！羅奉僧院長慧安居士之
靈！丙子春季，太虛書於雪山。（見正信八卷五六期合刊）
<頁 id="31p1214"/>
<類>《壽言‧悼詞》</類>
<頁 id="31p1215"/>
<文>寧波七塔寺歧昌老和尚八十冥壽啟</文>
<段/>寧波七塔報恩崇壽寺歧昌老和尚，為太虛之授經師。本年夏初，展禮授經故居永
豐寺，距師圓寂垂十年矣。寺由師再傳法徒妙安住持，已煥然一新，求師之手跡遺文
而不可得，為悵然久之！頃師之法子七塔寺方丈本舟和尚等，以本年十二月二日──
即古歷十月十五日──為師八十冥壽之辰，將於七塔寺禮佛稱慶，囑為文以彰先德。
顧太虛雖以八指頭陀之介，親炙於師者幾二年；亦祗識得師無疾言，無遽色，溫文爾
雅，恭穆淵懿之品德而已。於師生平事跡，殆茫然其未有知。無已，姑摭采所傳聞者
以述之：
<段/>師鄞縣江東錢氏子，幼作沙彌於永豐寺，讀書塾中，與故邑紳董淡生等同窗，咸
歎為弗如。詩文學六朝而能端莊，書法趙松雪而姿媚中有蒼勁氣，故甬中文學士靡不
推重。具戒後，與八指頭陀、諦閑法師等為友，乃於宗禪、教理亦深入玄奧。尤擅音
<頁 id="31p1216"/>
聲佛事，遜清光緒間，川、湘、蘇、皖遙及晉、冀之修建水陸道場者，皆禮聘師為內
壇正表，師以之遍遊長江、黃河流域，朝四峨、五台，登覽衡、匡、金焦諸勝。若夫
普陀、雪竇、天台、天竺、天目、天童之近在浙東西者，更不待言。因此遐邇識與不
識，皆慕水月法師名，水月乃師之別號也。全國知名佛教緇素之詣四明者，必造訪師
居。師乃能潛隱斗室中，遍參當代之善知識，德望亦以日隆。
<段/>師一生功業之犖犖大端：首為輔佐且繼承慈運老人之中興七塔：舊名棲心，明時
分南海之燈，曰補陀寺；至清季頹廢已久，師既嗣法慈老，以慈老自天童、雪竇退
而住持七塔，新立叢林規制，僧眾雲集，饔餐維艱，師既慨然斥永豐寺所有田充七塔
齋糧，於是七塔寺始稍有恆產，漸蔚成與天童、育王鼎足而三之一大剎。宣統二年，
慈老示寂，顧其時內既絀財而外又多故，慈老嗣法數十人，咸以為非師不足繼承慈老
，以竟中興鴻業。師不獲辭，搘拄其間者數年，遂安奠七塔之基石，迄今蒸蒸日上而
未已。次為輔佐且繼承八指頭陀護弘佛教：光、宣至民初間，八指住持天童，適值全
<頁 id="31p1217"/>
國提僧產興學校之風起，時各地設僧教育會為護持教產弘揚佛化之圖。八指身任全甬
、全浙以至全國之重，而根據地之寧波則多藉師臂助。民元、八指辭世，寧波之僧教
育會改組為中華佛教會分部，既舉師為之長，凡七八年，今甬中佛寺僧業之盛冠全國
者，師與其力。而寧波之佛教孤兒院及三寶經房，亦師之手刱而垂續迄今者也。師詩
筆俱富，而書札尤精妙，身後竟蕩然無存，使今日已無可徵錄以傳後者，斯則最堪遺
憾者也！第師之學行粹美，德業俊瑋，固昭然照耀丹山赤水間，當與如來寂光同其金
剛不壞，豈惟足以壽世而已哉！民國二十二年十月二十五日，受經學人太虛拜譔。（
見海刊十四卷十二期）
<頁 id="31p1218"/>
<文>式海法師六旬壽序</文>
<段/>近今世變繁劇，而佛門亦時在驚濤駭浪中；非有真修實行之士，自立立人為之砥
柱，則法輪之轉幾乎息已！
<段/>迴憶癸丑春，予初識法師於寧波觀堂，儀肅神泰，不愧天人師表！時設佛教宏誓
會，從之者皆一時龍象，茲彈指十五年矣。雖則渺隔河山，不復一面，而道貌天情，
深印吾心，未嘗不躍如也！
<段/>今歲、法師六旬大慶，弘誓、會友、靜安、諦閑等，發起在五獅山明因講寺，為
法師傳放壽戒，藉結法緣。語予以法師生平德業，予因得銓次，以稱慶焉。
<段/>法師籍溫嶺，族姓蔣。髫齡敏而好學，弱冠遭父喪，懷出世心，為母氏阻之未果
。荏苒數載，始投常樂寺靜師剃落。又二年、具戒於長慶寺靜安和尚，返常樂寺習禪
。嗣以雲泉法師策發，研心經教，至是於戒定慧三學已堅築其基也。
<頁 id="31p1219"/>
<段/>嗣後、出任常樂僧主，請文權法師講彌陀疏鈔。已而從同環、成蓮、慧明諸法師
遊，研習法華、楞嚴、彌陀諸經，及天台法華玄義、摩訶止觀等，遂入成蓮老人之室
，卓然為台家宗匠矣。
<段/>年三十七，開講法華於五峰流慶寺。自時歷應諸方之請，講經無虛歲，以法華為
最多，次為楞嚴、淨土諸經，及天台教與維摩、起信論諸部。所至法緣肸響，為學人
所欽佩。曾住持流慶、明因兩寺，恆節衣縮食，興建以隆三寶。延慶諸剎之延為寺主
，皆辭不赴，唯志切宏化，孜孜以作育僧才為務。清季、任江蘇僧師範學校教授，歷
辦佛學研究社於平湖報本，寧波觀堂，而以明因為最久。迄今巋然為浙中法幢，求學
之僧，聞風歸趣，人稱一時之盛。惟法師恬退有廬山慧遠風，學者皆不事譁競，故時
人多有未知者。其篤實堅貞，勤脩淨業，蓋非二三掠浮譽於塵俗者所能跂望也！
<段/>於戲法師！可謂續佛慧命，即身成就無量光壽者。至師為詩古文辭，渾雄深厚，
書法清遒，特其緒餘耳，不足為法師壽也！諸友之欲為法師壽者，庶其不以予言為謬
<頁 id="31p1220"/>
歟？民國十七年春月，後學太虛和南謹撰。（見海刊九卷一期）
<頁 id="31p1221"/>
<文>萬定禪師壽言</文>
<段/>萬定禪師，法諱先禪，浙江樂清人。年二十六，覺悟世相無常而出家。慕迦葉風
，習頭陀行，居山熏修。且曾二度掩關。為則願法師入室弟子，於天台教觀，頗明宗
趣。師之德學，為浙東緇林所推崇。於興造寺廟，得方便慧。樂清之白鶴寺，永嘉
之妙智寺、護國寺，皆藉師之力創新重建。而護國寺之片瓦寸柱，無不是師一手所經
營者。近且規劃杭州淨慈寺，建其水月道場焉。師性灑落，行徑無礙，得失不縈於懷
，毀譽無動於中。故能獨往獨來，氣吞宇宙；非行深般若，密達解脫者不能。今年夏
，適逢師六十壽辰，其法徒東量，主席護國寺；其剃徒象賢，服務於余所主持之閩南
佛學院。本其於佛事門中不捨一法之意，就護國寺講維摩經，以此功德，用慶師壽。
此亦所謂不捨有為法，而起無相者歟！系之以頌曰：
　　　　　　如來設教　方便多門　莊嚴梵剎　淨土淨心
<頁 id="31p1222"/>
　　　　　　水月道場　空華佛事　智悲交融　所行無滯
　　　　　　建勝幢於處處　映帝網於重重　量同法界　壽等虛空
<段/>民國壬申孟秋浙西弟太虛合十謹撰。（見佛學半月刊第四十九期）
<頁 id="31p1223"/>
<文>心忠尼六旬壽言</文>
<段/>心忠大德，祥瑞法師之母也。以今值六旬，其數十年之苦行，不可湮沒無聞，因
述事略來曰：『母出江都杜氏，年十六持觀音齋念佛。十九歸同邑吳氏，鄉里以孝敬
稱。翌秋孕瑞，吐葷腥不能食。逮二十五歲，因睹殺魚而永斷血肉。脫離吳氏，入菴
靜修，時瑞才五齡，依繼母癡若啞。九歲投母菴讀孝經、神仙傳，意慕神仙，聞母談
素食念佛志學之。母憐其稚不之許，禱觀音前誓之而驗，自茲侍母修持。已而母受優
婆夷于福緣寺。瑞年十五，亦辭母依同邑長生寺性蓮老人剃度。母誡之曰：「余一生
不嫌粗糲，汝為僧不得應赴謀衣食」。入民國，母亦披剃性師座下，受比丘尼戒。長
生寺旋由普師住持。兵毀後，母發願募修，奔走城鄉，日持七萬佛號為恆課，人益敬
仰之。瑞年十九，普師授以記莂，母堅誡勿繼任住持，使十方成剃派，退人信心。瑞
乃於民四步禮五台。迨長生寺修建工竣，民八普師交退，瑞奉母再朝五台。及長生寺
<頁 id="31p1224"/>
易人住持，得揚州劉、吳、楊三善士，為母葺德勝菴居之；瑞因獲參學諸方。母募緣
道途受熱，致頭患瘡瘍，每剃髮無完膚，人以作善無好報為母惜。母曰：「此夙業也
，安知非重報為輕受耶」？如是歷十餘年無悔意。民二十瘡甚，聞虔誦彌陀、觀音而
睡熟，及醒，頭病若失。瑞時在淮安辦楞嚴學院，視疾抵揚，見母已頭生新髮，佛菩
薩加被，迄今康強弗衰，母之精進亦數十年如一日云』。余以大德真不愧出家之大丈
夫，而瑞師亦善養其志，足為近時或夫婦或母女或父子或母子俱出家者法，且足令有
始無終者愧誡，乃銓次所聞，為當世賢哲告。雪竇山人太虛。二三，三，二四。（見
海刊十五卷十一期）
<頁 id="31p1225"/>
<文>京都南禪寺祭一山國師文</文>
<段/>時民國十四年十一月十六日，赴東亞佛教大會中華代表釋太虛等，供具清香淨水
，鮮果新蔬，仰白於一山國師之覺靈曰：維應真之有自，誕天台之聖鄉。由教麟而宗
鳳，傳佛燈為國光。主淨慈之名剎，坐寶陀之法堂。受時皇之別請，策玄駕於扶桑。
得傾國之歸敬，闢南禪之道場。隆三顧於帝眷，流千載之德芳！我華夏之釋裔，會法
友於東邦；欽風烈兮猶在，陳蕪詞以讚揚。願寂靈兮垂照，張聖教於八荒！稽首頓首
，再拜具疏。（見海刊六卷十二期）
<頁 id="31p1226"/>
<文>追薦班禪大師疏文</文>
容顏甚奇妙，光明照四方，我適曾供養，今復還瞻仰。
<段/>茲有婆婆世界一四天下南贍部洲東震旦土，中華民國國民政府及所屬蒙藏委員會
等各機關，為追薦護國宣化廣慧圓覺大師班禪額爾德尼，由主薦考試院院長戴傳賢，
率同與薦人國府印鑄局局長周仲良，蒙藏委員會參事趙鎮，追薦會籌備幹事葉樹三等
，恭詣重慶北碚縉雲山漢藏教理院，奉持釋迦如來遺教，設壇修建追薦法會。特選於
三月八日開啟，至十日圓滿，諷誦金剛經二百四十卷，阿彌陀經七百二十卷，彌勒菩
薩上生經下生經各二百四十卷，敬具香花蔬果繒蓋幢幡，虔誠恭敬，以此功德而為之
禱祝曰：
 　　　　弘誓持正法，護世濟民生，茲值災難劇，捨眾忽歸真。
　　 　　敬修釋尊教，願見速轉生，德化敷遐邇，國泰天下甯。
<頁 id="31p1227"/>
<段/>中華民國二十七年三月八日，主壇沙門太虛等謹疏。（見正信十一卷六
期）
<頁 id="31p1228"/>
<文>木村泰賢逝世之悼言</文>
<段/>日本東京帝國大學木村泰賢教授，蓋近年傑出之梵文佛學學者也！努力為原始佛
教之研究，頗著成績；而試為佛教哲學及心理學等之刱作，亦斐然可觀！且其年齡未
高，前程正遠，吾人方注以無限之熱情希望，不圖於本年五月間乃以逝世聞，於世壽
才得五十而已，不其大可悲悼哉！且前田慧雲博士逝世於本年三月間，村上專精博士
逝世於去年八月間，予先曾讀其著述，對于村上之佛教統一論，尤有心契；而民十四
出席東亞佛教大會，又得與二博士晤談，聞其逝世，為之憮然！今乃又聞木村亦逝，
尤加悼痛！以村上、前田春秋已高，其為學術之貢獻，垂盡其蘊，而木村尚在發展之
途也。余為世界佛學苑之設，正有需若木村博士者相與資成，今乃不獲再與博士相述
也！回憶廬山、東京之抵掌劇談，能不愴然欲涕耶！（見海刊十一卷五期）
<頁 id="31p1229"/>
<文>悼德瑛尼</文>
<段/>先輔辦佛化之女學，為主持尼學而剃度，十數年為佛教女學而犧牲之精神，示為
全中國佛學女界之先導而不朽！
<頁 id="31p1230"/>
<文>悼玉慧觀居士并勉正信會員</文>
<段/>應勤勇精進佛教之新事業，以繼續慧觀居士之願行，證法身無量壽，當處淨土。
<頁 id="31p1231"/>
<文>追悼熊秉三張仲仁兩先生</文>
<段/>熊、張兩先生之道德文章，政治慈善，已皆為世人之所共知，茲不贅述，而比因
國勢危迫，熊先生方以憂傷暴卒聞；而張先生又突來被辱殉節之噩耗，張先生之乾坤
正氣，尤使全國人心震悼為中外之崇正義公理者所同欽仰，亦實中華民國可歌可泣之
一頁榮哀歷史！余自民國八年講維摩於故都，與兩先生相識以來，叨有十八年之友誼
，悲感不能自已。試就兩先生於佛教之關係略言之：
<段/>秉三先生民元至民二間任國務總理之時，正值國事未定，全國佛教僧徒寺產大
遭豪猾摧殘掠奪，八指頭陀寄禪老人奮起率全國佛徒為護持及振興佛教之運動，組設
中華佛教總會，全國佛徒公舉寄禪老人為會長，並得先生欣然擔任為副會長，於是民
二後佛寺僧產始奠保障基礎。已而先生謝絕政治生涯，辦香山慈幼院等，二十餘年來
專從事救濟生民之慈善事業，對於南北各方之弘護佛教法事，靡不隨喜參加。民八、
<頁 id="31p1232"/>
故都人士發起講經會，請余講維摩詰經，因是時與先生往還。前冬在滬上與先生晤別
，適周二年，而先生憂國心重，並因所辦平滬之慈幼等公益概淪敵區，竟於香港身故
，能不追念護持佛僧之功德，告吾全國佛徒以同聲一哭也哉！
<段/>仲仁先生藹然仁者，民八故都講經會，蓋嘗與莊思緘先生等共同倡導。旋隱居吳
門故里，民十四曾發起於蘇州北塔寺請余講仁王、楞伽諸經，有李印泉先生等昕夕晤
談者歷三月餘。自是先生潛心誦佛，雖未始出為號召宣揚，而在吳縣在蘇省每關於拯
濟人民疾苦，保全地方名勝，護持僧寺，解救危難，固無不本菩提心菩薩行以行之者
，則先生乃佛心而儒行者也。宜乎有此高風亮節之末後光明，以彪炳宇宙，照耀人寰
，植立中華民族復興之元氣！
<段/>嗚呼！兩先生逝矣！余尤有深感者，則吾全國全世界之佛教徒，幸毋空談自逸，
當持般若禪定，學兩先生之救人濟眾，則世間乃得佛教之真益。　（見海刊十九卷一
期）
<頁 id="31p1233"/>
<文>追念王一亭長者</文>
<段/>一亭長者關於革命之歷史，社會之貢獻，慈善之濟人，書畫之名世，從政府以及
各報紙言之已詳，不再贅述。余頌致一聯云：「慈善救人，佛門護法；書畫傳世，海
國飛聲」。今日專就其信佛因緣護教功德一申論之：
<段/>長者於民二革命失敗後，即專致力商務及慈善公益。初以歷經危難，皆仗持誦觀
世音菩薩獲救，故對於大士之救苦難信崇甚虔。每年到杭州天竺，並數年一到南海普
陀以進香朝拜。平常畫贈人者，亦以題：「南無大慈大悲救苦救難觀世音菩薩」之大
士像為多。民三至民六，余閉關普陀山錫麟禪院。民四夏、長者以朝山訪予禪室，相
談甚契，題七絕二詩贈余，為余與長者晤交之始。民六、余出關後赴台灣、日本經滬
，長者餞之，自是於滬杭各地往還甚密，二十餘年如一日。超山訪梅，廬阜逭暑之同
遊，以詩唱和，以畫投贈，猶為賞心樂事。
<頁 id="31p1234"/>
<段/>民六、上海有組設中國濟生會者，以所謂濟公活佛主壇扶乩，頗施醫藥及推行賑
災等慈善事業，長者亦於壇皈依濟佛，法名覺器，由是稱佛弟子。而濟生會推長者為
會長，每年籌賑南北災難，恆集資數十萬數百萬元，而長者遂為上海乃至全國慈善家
之巨擘。滬上之各善堂與諸慈濟事業，鮮有不藉長者以為之號召者。靳君雲鵬，歷長
軍政，近年甚深佛學，其抱負甚高。民廿四抵滬，獨下拜曰：三年一總統，而數十年
數百年纔有一菩薩，稱長者為當今之一活菩薩，其善行為並世人士之傾倒如此。
<段/>余與長者道誼之情，則尤深在佛教之弘護。民七、滬上初有居士林之發起，推長
者為副林長，與余所組覺社同為滬上最初之居士講修團體，而居士林發展為世界佛教
居士林，自建大廈，并辦圖書館、學校、醫舍、書局等。民十六後均長者任林長。民
十三四年另有覺園、淨業社之設，長者亦重要分子。後起之中國佛教會，迄今借設辦
事處於其中。
<段/>民十四、日本開東亞佛教大會，中國去代表團三十人，余為團長，長者偕往，猶
<頁 id="31p1235"/>
多助力。在民九至十六間，各地時有毀奪寺產之事發生，藉以呼籲營救者，時仗上海
十數寓公所立佛教維持會之名義，而領銜則程雪樓、馮夢華、施省之及長者等也。故
一時為各省寺僧所共仰為大護法。至民十七，內政部訂管理寺廟條例，邰爽秋等又有
廟產興學之運動，抗救者余於南京設中國佛學會籌備處，以籌開全國佛教徒會議，長
者等在上海覺園亦立江浙佛教聯合會，遂於民十八以十七省代表成立中國佛教會，用
非常手續得將會章請中央黨政機關備案，蓋全出長者與余之關係。至民二十，改成立
法院通過之監督寺廟條例，於是全國寺產稍堪保障。余以國教會不能興僧教育以整僧
寺制而辭退，長者力倡多辦慈善事為護教要圖，亦鮮施行！故始終支持國佛會，對余
仍每多同情而期有以調協其間也。
<段/>嗚呼！長者逝矣！能以菩薩慈善心行維護佛教者更誰望耶？此則令余低徊思念而
不能自已於心者也！（見海刊十九卷十一期）
<頁 id="31p1236"/>
<文>慟福善</文>
<段/>福善：我在寧波因得了本光和松月的信，說你十二晚突然得病沉重，所以十七日
雖大雪繽紛，春寒陡峭，多人挽勸緩行，我卒決然登了江亞輪船，于翌晨在葦一方丈
等碼頭迎接的汽車中，回到了相別將兩月的玉佛寺。一進寺門，葦一等要我先歸自寮
，但我不遑休息，即從庫房上樓入你的臥室，一看臥著的病容，頓令驚惻萬分，面皮
發黑，口目腫不能開。你聽到了我的喚聲，兩手抓住了我撫你的手，慘不能言。我終
於說了幾句安慰話，幸你的神志尚清，啟導正念，默默祈佛菩薩加被。
<段/>歸寮，葦一與遠塵退居及寺中各職事等來晤告，震華退居雖臥病亦差僧致問。察
全寺上下人等，皆對福善極愛護關切，並請有名醫二人診察調治，予心稍慰。余復為
訪得名醫二人，有當日及次日先後診治，斷定為痘疹，顆粒不分，元氣不能抵抗，難
發濃漿結疤，病勢臨危，而湯藥已不能飲下，祗有仗佛力感應。余遂于佛前默誦咒水
<頁 id="31p1237"/>
半杯，持令服飲，乃神志獨清，竟能自行坐起，完全飲下。看護人相告，似有起色。
原看二醫，仍為打針診救。至翌晨二十日，時暈時醒，開口屢呼要出去，並云要到大
師的地方去。寺中為集眾佛殿，念藥師普佛，懺悔業障，祈消災延壽，余亦詣佛殿拈
香禮禱，又親持咒水至床，醫生在續為打針間，仍能飲盡，並能開眼視余。而佛學院
師生全體續為誦大悲咒觀音菩薩，延至下午，余仍為持誦藥師咒間，有人報云氣已漸
微，院僧已為至床前念佛，及三時乃告氣息寂然，竟捨暖壽。嗚呼！要出去，要出去
，其已預知時至。要到余的地方去，要到余的地方去，今竟何去？兜率內院與十方淨
土，其隨願往生去。你之遺體，寺中主職自能善處；余已身意蕭索，疲不能作矣，慟
哉！
<段/>回憶汝初見我，乃民國二十六年秋。全面抗戰初起，我由廬山入川，過武昌停留
數日，視察世界佛學院圖書館，時汝為館中研究部研究員，以研究論文呈閱，略致問
答，有英挺聰俊矯然不群印象。但汝名則我于廈門的現實等刊物，早知道了。二十七
<頁 id="31p1238"/>
年汝由武昌先遷入湘，後轉來北碚縉雲山研究。但二十八年一月余應請赴貴州昆明，
曾未相習。不久，汝為助講漢藏教理院新生學課，從此教學相長，教理之研究，彌加
猛進。迨二十九年，我訪問緬甸、印度歸國，在縉雲休夏，遂加深策發。于暑期訓練
班，命汝講「怎樣由凡夫學成菩薩」一題，汝于我亦時時入室叩求開示，冀為我諸弟
子一不共之弟子。繼至三十年夏，熱烈之誠，有加無已，我于諸弟子平等護惜，分別
教導，每每特抑止汝的躁進。默察汝于友生間不甚相得，遂應汝要求，命獨居渝羅漢寺
，編發海潮音月刊。自是奉海潮音遷成都，遷衡陽，遷貴陽，遷渝太寓，于勝利後遷漢
口，終還首都。汝與海潮音生命聯合者，凡五閱寒暑，中間尤于衡陽遷貴陽，貴陽還
重慶，備歷艱危，汝均能運其才智，終免于難。這五年，汝對于我的熱誠益見堅強，
我雖時亦嘉慰，但恐汝由憍矜致流誇誕，諄屬厚其德以培福，涵其性以增壽，以期養
成剛健弘毅之全才，故對于汝偶有過愆，立痛誡斥，不稍予縱容。然汝雖或一時忿發
，旋即懺悔，倍加禮敬。尤于復居太寓一年間，汝為校印人生佛教，並代周旋諸文化
<頁 id="31p1239"/>
團體等，極盡辛勞。而我益切其磨礪，使汝青年之狂熱末由展舒，汝亦終無怨色。去
春，汝轉任玉佛寺監院，並主持寺內佛學院院務。我因受玉佛寺請住寺講經，復因汝
在寺兼辦覺群週報、佛學分會等關係，我留滬時，遂常于玉佛寺居住。觀汝心行漸臻
平實，方喜汝學成而可任事，何期衰慵的我未死，汝方年富力強而先死，慟哉！
<段/>汝到閩南佛學院時，余已退交常惺法師為院長。汝之尊敬常法師，僅次于余。余
乍見汝時，即有英俊不下常惺之感；今以汝之死，又不禁哀及常法師之早死，思及常
法師而倍加哀汝之更早死。以常法師死時已四十四歲，生平懷抱，已略見展敷；今汝
學纔成，而自主之事一未開始，身心俱健，醫生檢驗亦除痘疹無他病。竟以偶然卒罹
天花而遽死，秀矣而竟不能實，為住持佛教，為弘揚佛法，余何能不哀？慟哉！
<段/>福善！你亦是一幻想家！你不時流露今後要怎樣孝順供養我，想像我活到八九十
歲，你那時仍頑健如少年，服侍著老病以送我的終。現在、風燭殘命的我，仍風中燭
似的殘存著；倒轉來我來送汝的終，為汝封了缸。慟哉！卅六年二月廿一日燈下，在
<頁 id="31p1240"/>
滬玉佛寺直指軒。（見覺群三十四卅五期合刊）
<平裝 id="62"/>
<頁 id="31p1241"/>
<類>《隨筆》</類>
<文>幻住室隨筆(十六則)</文>
<章>一</章>
<段/>或閱弘明集，至南朝宋文帝與侍中何尚之，讚揚佛教之美，極盡玄致。時吏部郎
羊弘保亦適在座，進曰：「此談蓋天人之際，豈臣所宜預！竊恐秦、楚論強兵之術，
孫、吳進吞併之計，將無取於此耶」？帝曰：「此非戰國之具，良如卿言」。尚之曰
：「夫禮隱逸則戰士怠，貴仁德則兵氣衰，若以孫、吳為志，苟在吞併，亦無取堯、
舜之道，豈惟佛教而已」。帝悅曰：「佛門有卿，亦猶孔子之有季路，所謂惡言不入
於耳」云云。
<段/>語余曰：夫術無專尚，合時者善，處今國競之世，誰不右孫吳強兵之術，左堯舜
仁義之談哉？信如斯說，則佛教殆將不容於今之世乎？余曰：唯唯！否否！不然！詳
佛之設教，雖毗重仁慈。而亦不廢勇猛，故滅惡務盡，如鷹鸇之逐燕雀，有魔必降，喻
<頁 id="31p1242"/>
獅象之伏群獸，其顯於用者。可略見矣！抑強兵非嗜殺貪功之謂，乃除暴克敵以安國
衛民者也。故仁慈實為強兵之元素，不仁之師，非暴則虐，雖暫強而敗彌速，飄風不
終朝，斯之謂也。苟慈且仁，則視國猶身，視民如己，身首有虞，手足自捍，是所以
中庸言智勇而必首之以仁，佛稱大雄而必本之以慈也。若抱定暴虐主義，以貪功嗜殺
為唯一法門，則亦善者自善，余未敢苟為附和，而祗始終堅持曰：斷斷乎不可而已矣。
<章>二</章>
<段/>常人健時，想念紛馳，暴流急湍，最難截斷。獨至病時，精神恍惚，意識糢糊，
恍惚中，力作一念，或觀身空，或觀佛相，猶人處闇室都無所睹，微光忽露，便見諸
物。而其觀既成，不惟糢糊恍惚之境當即息滅，且身病亦將霍然，或由此得入佛法。
故云：「疢疾益智」，良有以也。
<章>三</章>
<段/>古今之營建骨塔，乞碑銘於當代顯者，或文人，或平生知識，冀留一名於後世。
<頁 id="31p1243"/>
然名之留否，不能必矣！若夫其人為舉世所不聞不知，而能以一碑一銘之力昭名奕世
而不可磨滅者，余殆未之見；今乃於傳燈錄中得之。其說曰：匾擔山曉了禪師，世無
知者。既寂，得留澄禪師為撰塔碑，禪門寶之，競相誦習，於是乎乃莫不知有匾擔山
曉了禪師。余細玩其文，洵自有塔碑以來，未有如是之超脫雄放者。曉了之藉此留名
，夫豈偶然哉！亟錄之以娛同嗜：
<段/><偈>師往匾擔山，法號曉了，陸祖之嫡嗣也。師得無心之心，了無相之相；無
相者森羅眩目，無心者分別熾然，絕一言一響，響莫可傳，傳之行矣；言莫可
窮，窮之非矣。師自得無無之無，不無於無也；吾今以有有之有，不有於有也
。不有之有，去來非增；不無之無，涅槃非減。嗚呼！師住世兮曹谿明，師寐
滅兮法舟傾，師談無說兮寰宇盈，師示迷徒兮了義乘，匾擔山色垂茲色，空谷
猶留曉了名。</偈>
<章>四</章>
<頁 id="31p1244"/>
<段/>史稱梁武帝生有異姿，孩時能離地而步，神光奕奕，一望便知其為非常人。又稱
侯景執劍將犯帝，帝聲色不動，而景之心自然枯竭無餘，逡巡而退。總此數端觀之，
武帝真不思議人矣！余嘗涉覽其解般若經義、二諦論、戒僧尼斷酒肉文等，皆為當時
義學沙門之圭臬，萬世仁哲聖賢之用心也。至其自奉廉潔，清約成風，民俗為之一變
；而諸王諸子及在朝諸臣，莫不受其感化，馴至宮幃之間，徵聲逐色之處，咸轉為清
淨道場，殆又大乘經所謂應以帝王身得度者，現帝王身而為說法者歟！而無識儒生，
眼光如豆，此種大人境界，本所不知，妄施詆諆，理原可恕。顧歷來學佛法者，亦往
往不一詳其行實，祇依傍不契達摩公案一端，高揮大抹，或目為愚信，或謂其平生所
為過不敵善，故致身囚國破，不數傳而亡。專以刻舟求劍、膠柱鼓瑟之管見，橫加論
斷，以為能明因果之理，可謝儒者之譏，謬何甚哉！嘗試議之：梁武之身囚國破，不
數傳而亡，安知非大菩薩權巧示現，俾悟世相無常，不可貪著，雖帝王之尊榮富貴，
必歸敗壞，苦多樂少，不足懷乎？嗟夫！株守之流，盍一反思淨飯王種被殺於琉璃，
<頁 id="31p1245"/>
如來往世壽止八十；曾謂以佛之神力，能足指按地，變娑婆同極樂，有一眾生嬰於疾
苦，尚思救濟，豈獨不能彼拯迦維衛國之數十萬人民，而自延一劫二劫之壽命耶？此
其故可以深長思矣！
<章>五</章>
<段/>佛經以牧牛喻修行工夫，屢見不一見。其立義亦不一向盡同，唯禪宗諸祖所云云
，則大致無不彷彿。慈明禪師嘗作牧牛歌，頗說得親切著明，且錄入隨筆，以代書紳
。歌曰：
<段/><偈>牧牛童，實快活，跣足披衣雙角闊，橫眠牛上向天歌，人問如何牛未渴。
回首看，家田闊，四方放去休攔遏，八面無拘任意游，要收只在鎖頭撥。小牛
兒，順摩捋，角力未完難推掇，且從放在小平坡，慮上高峰四蹄脫。日已高，
休吃草，捏定鼻頭無少老，一時牽向圈中眠，和泥看伊東西倒。笑呵呵，好不
好，又將橫笛順風吹，震動五湖山海島。倒騎牛，脫布襖，知音休向途中討！
<頁 id="31p1246"/>
若問牧童何處居？鞭指東西無一所。</偈>
<章>六</章>
<段/>中峰明本禪師，妙悟心宗，辯才天擅，博通群學，語必徹法源底，一字一句，海
內奉為瑰寶，識與不識，皆尊之曰大和尚。譽傾朝野，化被荒外，而一笠一缽，放浪
江湖，所至道緣盻蠁，未嘗自居，高古清約，尤足為後世風歟！茲采其語理淺而發省
深者，雜著兩篇，雖糟粕餘緒，不足窺師堂奧，亦可見師之慧見妙辯，無乎不造其極
，而莫不從大悲胸襟流出耳。
<段/><偈>一曰「觀蝦蟆記」：夏坐皖山，偶立簷下，忽蝦蟆超伏踵間，驚畏喘息，
似依人者。方疑其為異，俄而蛇至，遇人而返。蝦蟆驚喘猶未定，有小蟲至其
前，亟起吞噬，略不少貸！於戲！方畏蛇之吃己也，其驚懼若此！能推己畏死
之心而及物，安肯肆其吞噬如是耶？於此洞見眾生迷昧之情，曉如黑白。嗟夫
！人之逐妄，處心積慮，有甚蝦蟆之不能推己者，遂述觀蝦蟆。</偈>
<頁 id="31p1247"/>
<段/><偈>『一曰「善人李生傳」：余偶遊異鄉、有傭工李生者，咸稱之為善人。因
怪而問之曰：「彼庸工耳，能博涉古今聖賢之事乎」？曰：「不能也」。「彼
必起居飲食有以異於人乎」？曰：「未見其異也」。「彼必有才術智巧精於世
乎」？曰：「無是也」。「彼之言行必有以利物乎」？曰：俱非也。「然則稱
其為善人何耶」？乃曰：「若李生者，雖受人辱而氣平，與人作而工倍，似不
識世間是非憎愛之習。凡父母妻子親友閭巷間，以猥媟無狀之事，雜然交迫，
皆泛應之無難色。人或不平以止之，則曰：「惟恐不見役耳！雖死亦何所憚哉
」？由是里中無老稚，無貴賤，知與不知，見之皆稱為善人。余慨之曰：彼一
傭力耳！人尚不敢隱其德而稱之。嗟今之居聖賢之廣居，服聖賢之上服者，乃
不思修身慎行，而反責人不己稱，較李生寧無慊於中乎？</偈>
<章>七</章>
<段/>楊文會居士，潛心佛理，數十年如一日，所造甚邃，尤殷殷以流通教典，獎進後
<頁 id="31p1248"/>
學為心。余與仁山君，嘗同肄業於居士所設之祗洹精舍，今居士圓寂一年矣，仁山君
以居士遺著二篇見示，吉光片羽，不可多得，亟錄入隨筆以代書紳。
<段/><偈>一曰「鴉片說」：『世人修善，名曰白業，世人造惡，名曰黑業。鴉片者
，黑業之所感也。不觀夫雲棲施食儀乎？觀餓鬼身中所有罪業，猶如墨汁，以
神咒之力，令其墨汁從足心流出，下入金剛際。今時黑業強盛，汲引此汁，從
地湧出，化作罌粟花，鮮研可愛；及其漿滿，剖而出之，初見灰白，俄而變色
，煮之熬之，則純黑矣，豈非餓鬼足下流出之墨汁乎？所最奇者，吸煙之筒，
名之曰鎗，不知命名者何所取義也。靜言思之，乃恍然曰：鎗者，殺人之具也
；舉鎗欲殺人，必以口對人，而火門對己。乃吸煙則反是，誠舉鎗以自殺也。
嘗觀世人終日營營，百計千方，莫非損人利己；惟吸鴉片一事，則專以害己，
此所謂天壤間至公之道也。往者、與英人講論刱之巧，英人曰：「熬煙之法，
吸煙之具，皆造自華人」。益信業力招感，非凡心所能思議者矣！大凡世間毒
<頁 id="31p1249"/>
物，人皆畏而遠之，鴉片之毒甚於他物，生者為土，熟者為膏，少許入口，即
時斃命。而嗜之者，一見此物，喜形於色，誠不解其何謂故也！忽憶經中以世
人貪、瞋、癡為三毒，始知內心之毒與外物之毒，同類相攝，其力最大，斷無
他力足以勝之。雖父母撻楚，妻拏詬厲，至死不改。或問吸鴉片人應得何報？
觀現在形狀，便可知矣。口鼻之間，臭煙出入，面目焦枯，殆無生氣；命終以
後，必墮餓鬼中。焰口經中所救餓鬼，即此類也。待其墨汁從足流出，又為後
人所吸，展轉相引，無有已時！非遇佛法教導，往生淨土，其能脫此苦海乎？</偈>
（以上見佛學月報第一期）
<段/><偈>一曰：觀未來世間治亂，莫能預知，然自具眼人觀之，則有可以逆料者。
且就目前世界論之，支那之衰壞極矣！有志之士熱腸百轉，痛其江河日下，不
能振興！然揣度形勢，不出百年，必與歐、美諸國並駕齊驅。何則？人心之趨
向可為左券也。不變法不能自存，既變法矣，人人爭競，始而效法他國，既而
<頁 id="31p1250"/>
求勝他國，日新月盛，年復一年，不至登峰造極不止也。或問：全球無衰壞之
國，可與增劫時世媲美乎？答曰：迥不相侔也。增劫時世，人心純善，金玉棄
而不取；今日號為文明之國者，全仗法律鉗制人心，始能貼然。牟利之徒，機
巧百出，非極天下之豪富，不能滿其所欲也。又問：壞極而興，既聞命矣，至
於興之極能永久不壞乎？答曰：不能也。或謂：何以知之？答曰：地球各國全
勝之日，兵戈不起，生齒日繁。諺云：一人生兩人，十世一千丁。以三十年為
一世，至十世而添人千倍矣！其中不無飢饉疾疫，耗折人口；減半計之，亦不
下五百倍也。歷三百年而添人口五百倍，地不加大，何能容之？彼時先壞商務
，繼壞工務。蓋各國齊興，貨物充溢，皆欲阻止他國貨物不令輸入，而輪船無
用矣；貨物既不運售他國，則製造日減，而工人賦閒矣；工商以外，無生業者
，不計其數，啼飢號寒，哀聲遍野，豈有不亂者乎？先興者先壞，後興者後壞
。統地球各國，壞至不可收拾，所有文學、格致、歷算、工藝、一切盡廢，仍
<頁 id="31p1251"/>
變為野蠻。向之人民五百倍者，減而賸一分，如現在之數；亂猶不止，必再減
半，而亂事方了。爾時、人民敦樸如洪荒之世，此為亂之極治之始也。久之又
久之，而禮樂文章漸次興起，治亂循環，如是而已。哀哉眾生！營營擾擾，果
何謂也？或曉之曰：此夢境也，舉世皆夢也。然則亦有覺者乎？曰：釋迦、彌
陀皆覺者也；十方三世一切諸佛皆覺者也。菩薩、羅漢、高僧、上士，覺而未
至究竟者也。欲醒此夢，非學佛不為功。三藏教典具在，苟能用心，無不得入
，而要以淨土為歸，方可醒此大夢也。</偈>
<章>八</章>
<段/>禪宗自雪竇開舉古之風，後代效習，日浸月淫，殆不可紀極。然能利用世間文字
相，將般若光明，顯露得活活潑，如盤走珠，如珠走盤者，蓋難多得！雪竇以降，圓
悟、妙喜、雪巖、高峰、楚石等數人而已。余最愛雪巖舉風穴云：『若立一塵，家國
興盛，野老顰蹙，山河大地，不礙眼光。不立一塵，家國喪亡，野老安帖，盡大地要
<頁 id="31p1252"/>
覓纖塵不可得。於此明得，闍黎無分，全是老僧，三世佛祖，齊立下風。於此不明，
老僧即是闍黎，盡大地人仰望不及。老僧與闍黎，亦能悟卻天下人，亦能迷卻天下人
。人貧志短，馬瘦毛長，要識闍黎麼？這裡是：『四五百條花柳巷，二三千處管絃樓
。要識老僧麼？這裡是：有意氣時添意氣，不風流處也風流』。洵可謂有平地陷人，
墮坑落塹之手段者也！
<章>九</章>
<段/>余閱宗炳明佛論，至或問神本自虛，何故沾受萬有而與之為緣乎？又本虛既均，
何以又分愚聖乎？既曰心作萬有，未有萬有之時，復何以累心使感而生萬有乎？瀏覽
其答，未能詳盡。因思此為最有價值之問題，苟不能解決，則明佛論虛設也。持此義
以語友人震明，且告以將代擬一答。震師固湛深佛學兼長于文者，即振穎答曰：『澄
圓覺性，本屬虛靈不昧，元妙無倫。因不守自性，致妄生覺照之念，妄念既興，能所
從起，能所既起，覺性乃漸次隱沒，覺性既隱，則識想為事，想相為塵，識情為垢，
<頁 id="31p1253"/>
蘊界分立，萬有斯興，遂貪愛沾受，相與為緣。故識想盛而覺性隱，則下為愚冥；覺
性顯而識想盡，則上為佛聖。聖愚之別，蓋基乎此』。余頷之，遂不復命筆。
<章>一０</章>
<段/>禪宗初來，祗以言句接人。至江西一，始變為機用；至大慧杲，則又變機用為話
頭，而以機用為勘驗；降此則陷阱日密，窠臼日深，故其旨漸晦而其風亦寢微矣。故
人既窮實相，復深文字般若者，其所垂言句，玲瓏活潑，真有能煥發眾生之性靈於千
載下者。茲綴錄盤山寶積禪師示眾一則，以供同好者鑑賞。
<段/><偈>心若無事，萬象不生，意絕玄機，纖塵何立？道本無體，因道而立名；道
本無名，因名而得號。若言即心即佛，今時未入玄微；若言非心非佛，猶是指
蹤之極。則向上一路，千聖不傳，學者勞形，如猿捉影。夫大道無中，復誰先
後？長空絕際，何用稱量？空既如斯，道復何說？夫心月孤圓，光天萬象，光
非照境，境亦非存；光境俱亡，復是何物？禪德！譬如擲劍揮空，莫論及之不 
<頁 id="31p1254"/>
及，斯乃空輪無跡，劍刃無虧。若能如是，心心無知，全心即佛，全佛即人，
人佛無異，始為道矣。禪德！可中學道，以地擎山，不知山之孤峻；如石含玉
，不知玉之無瑕；若如此者，是名出家。故導師云：「法本不相礙，三際亦復
然，無為無事人，猶是金鎖難」。所以靈源獨耀，道絕無生，大智非明，真空
無際，真如凡聖，皆是夢言，佛及涅槃，並為增語。禪德！且須自看，無人替
代！三界無法，何處求心？四大本空，佛依何住？璿璣不動，寂爾無言，覿面
相呈，更無餘事。珍重！</偈>
<章>一一</章>
<段/>浮玉山池蓮尊宿云：近六十年，江天長老唯性禪師工夫精到，見地透闢，餘則皆
碌碌不足稱矣！因誦其臨終偈曰：『七日忘疲三叉口，經行踏殺趙州狗，原來卻是死
貓頭，弄活反成獅子吼』。余拍掌稱善，遂和其韻曰：忽然失卻娘生口，囫圇吃盡天
下狗，凡聖從此沒奈何，活龍舞兮活虎吼。
<頁 id="31p1255"/>
<章>一二</章>
<段/>震明法師，余嘗與同閱藏經於聚聖閣。一日、偶行途次，聞無知者以賊禿見呼。
迨歸，乃申論之曰：賊禿之為言，有借字顯義者，有於實定名者。依實定名，儒門之
行人；借字顯義，釋氏之達者。其名雖同，而實則異。今先以儒門之賊言之：嫉賢害
民，國家之賊也。擾亂治安，生靈之賊也。賣主求榮，朝庭之賊也。變產陶情，家庭
之賊也。鼠竊狗偷，鄉黨之賊也。假公圖私，社會之賊也。譽惡毀善，天地之賊也。
禿也者，無髮之稱，即今臘梨是也。原先制禿字之由，據王育曰：「昔倉頡氏因事經
野，見有無髮人伏處禾中，遂取其義而製禿字，意取無髮人在禾之下也」。第吾教借
字顯義，賊禿之說，則又大反乎是。蓋吾教以妄想識情為賊，落盡無餘為禿。故梵語
羅漢，此義殺賊，諸賊殺盡，乃名賊禿。非出世四聖不能與此嘉號，俗人不知，妄以
讚美之詞，習為笑罵之稱，愚何甚也！余覽之，亦不覺莞爾。（以上見佛教月報第二
期）
<頁 id="31p1256"/>
<章>一三</章>
<段/>黃蘗和尚、初曾與一異僧同遊天台。至一處，忽逢溪流暴漲，僧顧蘗曰：「渡乎
渡乎」！蘗曰：「汝要渡即渡」。僧即擲頂笠於水，乘之而過。既濟彼岸，用手招蘗
曰：「來哉來哉」！蘗斥之曰：「這自了漢，卻會誆人，須誆我不得」。僧嘆曰：「
真是大乘根器，非我所及」！徜徉間，林嵐杳靄，不知所至。論者謂此異僧者，殆方
廣五百羅漢之一也，猶嗟訝如是，則黃蘗之為人，抑可知已。故其生平所說法，凌轢
豪邁，震耀千古，如塗毒鼓，聞之即死，如大火聚，觸之即燒，直使人識情思想，無
湊泊處，無遁避處，當下同銀牆鐵壁一般，無半點可容滲漏，信截斷天下人命根之利
刃也。特錄一二指牛為馬、證龍作蛇之誵訛言語，以為磨磚作鏡者之一助。背後有捏
著鼻子笑者，不妨出頭來檢點。
<段/>蘗曰：『但欲求明，不欲問闇，但欲求悟，不受無明煩惱，便道佛是覺，眾生是
妄，若作如是見解，百劫千生，輪回六道，更是斷絕。何以故？為謗諸佛本源性故。
<頁 id="31p1257"/>
他分明向爾道：佛且不明，眾生且不闇；法無明闇故。佛且不強，眾生且不弱；法無
強弱故。佛且不智，眾生且不愚；法無智愚故。又曰：虛空無內外，法性自爾；虛空
無中間，法性自爾。故眾生即佛，佛即眾生，眾生與佛，元同一體。言同者，名相亦
空，有亦空，無亦空，盡恆河沙世界，元是一空。若如此，何處有佛度眾生，何處有
眾生受佛度』？太虛曰：佛法眾生法，元來如是！好善男子、善女人！大家且醒醒著
，切不可瓶中坐，囊中藏，塵埃當中滾，故紙堆中鑽，終日恍恍惚惚、糢糢糊糊，被
佛熱瞞過，被祖師熱瞞過，被太虛熱瞞過。復曰：佛是動的，法是不動的，此二言非
揸破黃面瞿曇面孔，在毘盧老子頂上掉臂行者，不足以信解之。不見他分明向汝道：
法無明闇故，法無強弱故，法無智愚故。又不見他分明向汝道：法性自爾，法性自爾
。復曰：階級之懸絕者，宜無如佛與眾生。方士之敻隔者，宜無如恆沙世界。道理之
相反者，宜無如有無名相。今日元是一空，元是一體，須知此是大同之真骨髓，須知
此是平等之大根本。
<頁 id="31p1258"/>
<段/>蘗曰：『他一切法且本不有，今亦不無，緣起不有，緣滅不無，本亦不有，本非
本故，心亦不有，心非心故，相亦不有，相非相故。所以道：無法本無心，始解心心
法。法即非法，非法即法，故是心心法。忽然瞥起一念，了知如幻如化，即流入過去
佛，過去佛且不有；未來佛且不無，又且不喚作未來佛；現在念念不住，不喚作現在
佛。佛若起時，即不擬他是覺是迷、是惡是善，輒不得執滯他、斷絕他。如一念瞥起
，千重關鎖鎖不得，萬丈繩索索不住。既若如是，爭合便擬滅他止他。分明向汝道：
爾燄識，汝作麼生擬斷他？喻如陽燄，你道近，十方世界求不可得；你道遠，看時只
在目前。你擬趁他，他又轉遠去，你如避他，他又來逐你。取又不得，捨又不得，既
若如此，故知一切法性自爾，即不用慮他愁他。此意大難知，祗教你莫覓，覓便失卻
。如癡人山上叫一聲，響從谷出，便走下趁及，尋覓不得；又叫一聲，山上響又應，
亦走上山趁及，尋覓不得。如是千生萬劫，只是尋聲逐響人，虛生浪死漢。太虛曰：
若有一個半個無目道人，無手阿師，能向此處睹面見得，擘胸搊得，猶較些子。是謂
<頁 id="31p1259"/>
不離五欲，便出三界，不斷煩惱，常住涅槃，即維摩老子亦將無奈汝何！不然者，見
五欲便當欲離，見三界便當三界出，見煩惱便當煩惱斷，見涅槃便當涅槃入。祗是尋
聲逐響人，虛生浪死漢。
<段/>蘗曰：『終日吃飯，未曾咬著一粒米；終日行路，未曾踏著一片土。與麼時無人
我等相，終日不離一切事，不被諸境惑，方名自在人』。太虛曰：終日不離一切事，
不被諸境惑，方名自在人。誠哉其為自在人！修行人須造到與麼田地，不到不休。切
勿坐向死水裡，便裝無事漢去！更不可硬作主宰，遣排將去，謂能不被諸境惑！殊不
知纔舉念作主宰遣排，早是被惑矣。雖然、黃蘗和尚如此辣棒痛喝，太虛又從之如此
冷嘲熱笑，不怕靈利男女，聞之作三日嘔耶？但饒能如是，已不免咬著米、踏著土矣
。若要會佛法，再過三生六十劫，也未夢見在。黃金自有黃金價，終不和沙賣與人。
<章>一四</章>
<段/>頃有署名張生者，以小塊小傳見投，小小結構，頗饒佳趣。
<頁 id="31p1260"/>
<段/><偈>傳曰：小塊、方外人，年七十餘歲，住通州之狼山，以善畫梅花鳴。每觀
落筆時，花香雪影，縱橫滿紙，不覺小塊之身在何處也。小塊與雉皋隱士顧金
門善，春朝秋夕，與金門策杖游五山，命小僧攜筆硯相隨。或於斷崖之下，或
於古剎之中，興之所至，輒以筆濡墨，畫老梅數幹；金門必題詩於後。故荒山
破壁間，有小塊畫者，從無無金門詩。小塊攝一背立看山圖，索余題。余搜索
枯腸，窮三日力，未得一字。因背立意，下筆甚難。偶於春夜聞風箏一聲，忽
得二十八字，聲之感人有如是夫！吮筆濡墨，題以贈之：「萬梅花裏住閒身，
竹杖芒鞋六十春，掩卻廬山真面目，只看山水不看人」。</偈>
<章>一五</章>
<段/>余方為宇宙真相篇時，嘗有極大之思潮，湧現於腦海。乃因事擱筆者三四日，迨
握管重作，累數時不能著一字。勉強續成，不唯大失初意，且茫不知初意究何如也。
金聖嘆云：「作文須如捉賊一般，意想所及，即縱筆疾書，稍滯則風馳電掣而逝矣」
<頁 id="31p1261"/>
！曾國藩云：「作文須一氣作成，每因精力不逮，屢擱屢續之，殊無佳意！安得飽睡
數十日，將精神養足，作一篇暢快文章」！今余作宇宙真相，雙犯此病。又兼之學識
寡陋，思想雜亂，無怪其枯索蕪穢，閱之使人欲嘔也。本擬摧燒之，但日來都無好意
，毀之重作，未必能佳，姑留之，誌數語以謝吾眚。
<章>一六</章>
<段/><偈>溯夫二教源流，皆係累朝崇奉。然道家玄妙，僅丹室之馳名；而釋氏神通
，乃寶坊之遍地。昔日勒充校舍，已曾波及魚池；者番屯駐民軍，能不深危幕
燕！年年香火，從此銷沉；寂寂僧房，轉增擾攘！深訝大千世界無地可容，
忍看丈六伽藍立時見沒！或則袖而觀望，或則掃而真空。翻將法海波瀾，倒投
苦海；闢卻妙門管鍵，權作軍門。細柳揚威，幾若登場而選佛；伊蒲回首，那
堪托缽而沿途！況宗教保存，明文久經遍布；即眾生普度，須彌且欲包羅。凡
夫僻壤荒陬，尚爾沐王師之時雨；雖在琳宮梵宇，亦應蔭新造之慈雲。而乃驅
<頁 id="31p1262"/>
逐僧徒，盤居佛殿，手段如斯強迫，政令未免偏苛！觀三百多寺於南朝，莫不
邀居民之尊敬；來二千餘年於西國，從無慮風雨之飄搖。雖曰世運不齊，然而
禪門何罪？依山背水，陣可出奇；築堡塹溝，壘成不日；何反鵲巢謀佔，安享
其成？竟同蝸角蠻爭，聊從其便！處此共和時代，肆其攘奪行為，竊有所不甘
也！</偈>
<段/>此釋氏訴民軍佔廟宇文也，不知作于誰何？余與象先、大壑，于姑蘇回春醫院，
錄之璧間，文頗可觀，亦一共和時代佛教之野史也。（以上見佛教月報第四期）
<頁 id="31p1263"/>
<文>編閱附言（五十七則）</文>
<章>一　亞髡和尚小傳（人菊）作</章>
<段/>按：此小傳，曾揭載於客歲五月間太平洋報。一載以來，亞師主持總會事務，多
所建設，眾論翕然。尚未插入此段，容俟他日補記。編者謹識。（見佛教月報一期）
<章>二　說龍華之經營（天罄）</章>
<段/>頃有署名滬濱漁隱者，以印刷物一件，曰「保存龍華寺古蹟平議」者，投寄本報
。其言殆發於二年前者，於今日時勢雖不盡當，然至理名論亦多可有採者；附錄於此
，以資考鏡。並乞漁隱先生以姓名住址見示焉，太虛識。（見佛教月報二期）
<章>三　詩篇</章>
<段/>桂林梁君自北京來函，見教之語深，佩熱心！上期詩篇，倉卒付之手民，未暇抉
擇，甚以為歉！此後投稿諸君，縱有佳什而於本報宗旨不合者，概謝弗登，幸加諒原
<頁 id="31p1264"/>
！編者識。（見佛教月報 三期）
<章>四　黃金與糞土同價（軼池譯自德國哲學叢報）</章>
<段/>嗚呼！天下攘攘，皆以利往，天下熙熙，皆以利來；無古無今，無東無西，凡在
人類，孰不顛倒於金錢魔王勢力之下，深中金錢萬能之迷信毒，日欲謀得多金，誇妻
子、眩流俗乎！飲此一杯迷金洞之閉門羹，其亦可以返矣！太虛附識。（見佛教月報
三期）
<章>五　夢世界（顯勤）</章>
<段/>予昔於太白山，長夏永晝，間尋午夢。一日欹枕片時，恍經數載，所詣至為奇異
。夢中自知在夢，顧無術出夢，隨夢所趨，飄飄忽忽，不自知將何托也！久之，忽憬
然寤，境界了了，自謂從夢覺矣；巳而復現糢糊狀，察知猶在夢中。如是五次，始乃
真醒。雲橫青嶂，蟬噪綠楊，彼時反不敢自斷謂已從夢覺抑尤在夢。不唯彼時，迄今
尚然疑之。藏鹿於隍，覆之於蕉，虛耶實耶，吾不敢必。蘧蘧則莊，栩栩則蝶，一耶
<頁 id="31p1265"/>
二耶，吾不敢必。大三界夢鄉，眾生夢魂，能語之者眾矣，然試各反身自省，吾其參
入此夢場者，抑此夢場乃從吾現者？思之，思之，則法界唯心之理，恍然自得。但尋
好夢以自娛，更不必求覺也！蓋夢者夢也，非實有也，夢既非有，何有於覺哉！（見
佛教月報四期）
<章>六　申唯識宗義（章太炎）</章>
<段/>按：章居士此篇，所申唯識宗義，至為亮徹！故知法相法性之別，僅言教上所偏
據者及建立名言方法上有其殊分，會其理極，實無二致。閱者當注意者，即「所立之
義雖是，能立之語尚非」二語耳。蓋圭峰大師華嚴原人論，彼既先標華嚴為宗，就華
嚴宗之自法門而說，其義自無過也。故閱原人論者，亦不以此而有障礙。至原人論破
唯識宗之語，但以「夢時在自心外所取之境，絕無非有，故醒時更不能持以示人；夢
時即自心中相見之識，幻有非無，故醒時非不能憶之於己」。此則原人論破唯識宗者
，即可轉以成立唯識宗矣。小乘、道、儒之說，則當別論。釋太虛識。（見覺社叢書
<頁 id="31p1266"/>
二期）
<章>七　吶公語業（陳玄嬰）</章>
<段/>慈谿陳屺懷先生，深識玄鑒，思精語妙，予識之十餘年矣。頃因君長寧波佛教孤
兒院事，晤聚之日遂多。日前以吶公語業之一切有篇投我，並附以短簡云：『昧公玄
覽：日間得聞法，談唯心起境之說，忽觸二十年前，初度日本，偶與一佛者強口答辯
，妄有所述；少年氣盛，心執為是，遂不廢稿。今發視一過，不覺汗顏。公當痛繩其
謬妄，敢奉交愛，何如，何如？（戊午十月）玄嬰合十』。予尋覽其文，則昔年嘗見
於報紙而認為小乘薩婆多宗之說者也。小乘以色法及分位法為有實，遂成法執。此宗
有俱舍一論，義甚優長。欲知其異於大乘唯識之義者，覈閱成唯識論前之二卷，便當
了然耳。用談佛理，既可見一宗之緒論；進研唯識，亦足為餘乘之難端，亟錄之以助
攻錯。（見覺社叢書二期）
<章>八　支那內學院敘（歐陽漸）</章>
<頁 id="31p1267"/>
<段/>釋太虛曰：予方有佛教大學院之創議，忽獲讀此支那內學院敘，其聲應氣求者如
是！意雖未能成就光顯於即時，大振那不久之必能有此，可預決也！邇來佛教之緇素
，往往有播揚佛法以應時者，然講一經立一社，鮮有能統計其全為之規劃者。余五年
前，嘗作整頓僧伽制度論，於本書一、四期曾載端緒，未窮由委，當亟刊布，為世之
發意住持正法者告。覽此敘頗得概略，所不同者，此說祖宗支派、祖一宗三而支派之
學開合不同。吾則上不徵五天，下不徵各地，斷於隋唐之大乘，教一宗八：教一者，
釋迦文佛之教也；宗八者，天台、清涼、嘉祥、慈恩、廬山、開元、少室、南山是也
，故主有八宗專學叢林也。然此雖取義有殊，而各能統計無遺則同。其更有同者，中
學、大學、研究部之義同也：魔外內資，凡小佛階之義同也；在攝小乘於大乘不別立
小乘之義同也；興事興學，意亦大致合一。竊冀其速得成立，故為轉載以告遐邇。（
見覺社叢書五期）
<章>九　相宗二種淺說（步際桐）</章>
<頁 id="31p1268"/>
<段/>釋太虛曰：此書余得自京師法源寺僧海蓮，有用儒言以詮發者，其語意都指歸宗
門。雖間有未盡符唯識家處，儒者、禪者可由之得唯識家門徑，故略加評閱以刊之。
然塗中草草，未能詳審也。己未九月望日，識於金陵旅次。（見覺社叢書五期）
<章>一０　法幢傳與南詢草</章>
<段/>釋太虛曰：予於京師吳璧華居士處，嘗讀法幢語錄及馬僧摩居士南詢草全文，一
宿覺之後，此洵永嘉禪之白眉也！亟選錄傳一、序一、書二，以揚潛德。（見海刊一
卷五期）
<章>一一　意識淺說（劉子通）</章>
<段/>劉居士此篇意識淺說，其發明宣達到十分確切精審者，實是不少，而可議之點亦
多。劉君先依唯識宗八個識中除去其餘七個識，專取意識；次於意識又除其細分，所
劃定之範圍，至為明晰。雖劉君於意識及其餘七個識，意識粗分與意識細分，原未有
何種明確分界，而所說意識之變性不變性一節，似乎已越出所劃定之粗分意識範圍外
<頁 id="31p1269"/>
，且亦越出所說意識及所宗唯識之範圍外；而反之於粗分意識之範圍內，則所說者又
嫌疏漏而不能詳盡，此欲請劉君更審思者一。其次、第六意識有不有色根為俱有依，
此尚為一未易解決之大問題，此願與劉君另究論者二。以涅槃之常德，附會耶穌教所
云永生之道，大謬不然！從通達佛法的人觀之，耶穌所云永生之道，不過是轉生在一
種天界，其壽命較長，為庸眾知識所難測算，如蚍蜉、蟪咕之不能知人之生死，而妄
念人為永生而已。又謂耶穌教禱告，與念佛有同等功效，此亦知同者之少分而未知不
同者之多分也。所云同者，人之意識收集起來，專注念一物，漸漸便能凝定；而所念
之物，不問其為瓦片、為兔角、為草木、為禽獸、為天帝、為佛陀也。而不同者，念
佛則終引出世之果，念餘物則終不離生死流轉，若念阿彌陀佛則更有本願攝受往生之
特點，此希望劉君將此種謬誤的附會刪卻者一。又如云「那相宗一心八識之說，畢竟
是權宜方便之詞」，未知唯識宗各經論，原是依世俗諦說為八識的，故曰：『俗故相
有別，真故相無別』。且示真如即是唯識之實性，豈非即是真心、佛性！第唯識宗書
<頁 id="31p1270"/>
，說有次第，不如他宗言無倫次耳！何得蔑視相宗為權宜方便之詞，而別抬高他宗，
疑誤後學！此希望劉君將唯識宗書再詳審研究者一。復次、唯識之理，雖皆根據證驗
而立，在吾人於現在稍稍用功之時，略有證驗，殊不應即據之以判教理之是非誠妄，
轉應依教理以裁斷修正吾心功驗之真偽邪正；否則、如用禱告天帝、凝聚精氣等功夫
時，亦未嘗不有心身變化之功效以隨其後，豈可即因此而疑及教理之不然乎？此願劉
君謹慎者一。承劉君賜教，並囑開示，余既讀茲篇卒業，乃略言其所欲言，請劉居士
高裁！（見海刊一卷八期）
<章>一二　笠居眾生來信（善因）</章>
<段/>吾友笠居以此書寄予廣州，因予方應廣州佛會同人講演佛學之請也。然寄到時，
予已旋浙。嗣由粵中展轉寄予，蓋時機過去久矣。茲有佛化號之刊，專以整頓僧制相
商榷，乃取而編入之。雖有違笠居祕密實行之意，然現之政府、國會、官廳中人，亦
大多是酒肉和尚嫖賭之流，要完全想他幫著實行，也終是不能的。倒不如發表了出來
<頁 id="31p1271"/>
，以便吾僧中有熱心的同志，自去聯合實行，反有一線希望耳！太虛手記。（見海刊
一卷十一期）
<章>一三　論釋尊應世說法之善用因明（滌塵）</章>
<段/>隨俗明真，破迷使悟，頗能揭出因明之要旨。於釋尊說法之善能運用因明處，亦
言之歷歷。後用陳那吼石為結以點出主題，行文亦妙！（見海刊三卷五期）
<章>一四　江西洪州無名氏來函</章>
<段/>按：本社嘗訪聞李翊灼之為人，清季民初從楊仁山遊，於佛學研究敷講無虛日。
民元，與歐陽竟無等七人，發起佛教會，倡政教並峙之說，欲設世界佛教會總會，與
各國政府對抗，詬厲僧徒，意勢甚盛，儼若以佛教主自任。會袁世凱當國，專尚政權
，格不得逞。逮袁氏帝圖漸隆，李以重張儒說可迎合袁意，遂捨佛教主不圖而改圖儒
教奴。又以其未婚妻桂伯華之妹，以學佛守不嫁主意，使之久不能遂室家之好，由此
求遂婚宦之情欲衝動於內，乃悍然一反其十餘年所學，假講佛學之名，毀佛譽儒。跡
<頁 id="31p1272"/>
其所為，乃一急功名、恣情欲，而外假博大豁達之旨以自文飾，蓋偽君子真小人之流
也！此其人誠不云也！惟其才慧亦殊可喜，竊冀其不遠而後，早發悔悟以滌前愆也！
<段/>至於歐陽竟無則不然，昔者嘗師楊仁山「教宗賢首」之說，研習華嚴疏鈔，其書
往往須通唯識法相乃明者，乃轉究法相唯識諸書。久之，入唯識愈深而棄賢首益輕；
又久之，則專宗法相唯識矣。然此正其探源溯本之功績，未可厚非。觀其最近出之唯
識抉擇談，於楞嚴、起信、賢首、天台批評處未免過當，而對於貌似之淨土及宗門，
雖有批駁，亦註云『指不到家之淨土宗門言耳，若真淨土宗門，與唯識是一貫之學』
，立言未失其正。要之，歐陽不過於佛法大體中稍有小節出入，而李則已完全反佛而
投降順世外道者也。予恐世人將李及歐陽二人並論，黑白混淆，乃藉洪州無名氏來函
略附及之。（見海刊三卷十二期）
<章>一五　心無性論（大圓）</章>
<段/>太虛曰：審觀一周，大暢二諦，參閱所記「性釋」及予舊作之荀子論，可相發
<頁 id="31p1273"/>
明。
<段/>又曰：大開圓悟，故名大圓，應不亞於六祖夜半於五祖言下之悟！（見海刊四卷
十二期）
<章>一六　佛出家日感言（佛隱）</章>
<段/>依照住持僧寶之義，應以比丘、比丘尼、沙彌、室叉摩那尼、沙彌尼之五眾儀制
；而住持佛化於人世者，為佛教出家眾。從消極一方面言曰出家，從積極一方面言曰
為僧。故以僧言，雖佛亦可收在僧數中也；小乘某部中有此義。然釋尊當時出家與後
世之為僧異，以非在儀制故。而此感言，卻能抉發其旨。大慈將出家，吾嘗為言之，
惜入山苦行未滿而夭矣！太虛閱。（見海刊五卷四期）
<章>一七　 與嚴定書（了意）</章>
<段/>太虛曰：爾師叔之意甚善，是真能重興湘中佛教之僧寶也。但湘事須湘僧界自行
團結以振興之，余雖不能至湘，爾等分二三回湘佐之進行可也。（見海刊五卷六期）
<頁 id="31p1274"/>
<章>一八　唯識大旨（唐大圓）</章>
<段/>唯識家言：「心意識了，名之差別」，故心與識，或言差別，或無差別，皆同性
相，其理體──性──皆無為，事用──相──皆有為。故舊云：言唯心則一如泯寂
，言唯識則萬法森羅，分為性相二宗，此後人之望文生解，非唯識家之典訓也。太虛
閱記。（見海刊五卷八期）
<章>一九　一個由耶教歸佛教之留美學生的呼籲（趙慧綸）</章>
<段/>按：趙君子儀，本粵中富商子。先在嶺南大學，因閱海潮音，來鄂訪余，聽講圓
覺經。其父召歸，令赴美留學。旋以家遭大故，傭工苦學，頗受合比扶助，力勸歸耶
教不從。嶺南耶教徒，復加誣毀，憂憤頻絕。今改入蜜根斯大學，以血書誓文來，乃
錄之以告有弘法西洋大願之仁人長者，儻哀其志以成之！蓋慧綸、實一篤信佛教之好
青年也！釋太虛附言。（見海刊五卷九期）
<章>二０　法界學院學生上太虛法師書</章>
<頁 id="31p1275"/>
<段/>稱凡云聖，名太相濫；依律成僧，實獲我心。太虛白。（見海刊七卷一期）
<章>二一　大乘種姓辨（會覺）</章>
<段/>此論具見精心結撰，確能持之有故，言之成理！於余向所言者，能引聖教多方成
立。其關要處，乃在對於「法爾」作「有勝勢用」解，對於「始起」作「現一剎那纔
熏生」解。然實順於「唯熏生」義，但將久遠來熏生增長有勢用者名為法爾，現纔熏
起無勝力者名新熏生；與唯識論以無始本有名法爾，諸熏習生皆名始起──有熏習生
起之始期者皆名為始起──，義解有別，故無畢竟不般涅槃法性。
<段/>復次、諸難無盡：未來際皆成佛，無生可度，佛不出世，亦成無三寶謗。餘難亦
可例推。
<段/>又都不許種現無始本有──猶自然有──，初無種故，誰種生現及種生種？初無
現故，誰持於種及熏生種？故推理上必須種現皆無始有，如難陀言：能熏所熏皆無始
有，由此種子無始成就。此無始有，乃推理法應爾，故名法爾。否則、無法可言，無
<頁 id="31p1276"/>
假說可安立。故一切法假說自性，但是假說，執實起難，廣如中、百遮破。知不可說
，為悟他故順理假說，雖說無說。故諸法相唯分別識，諸法唯識，其義如是。離言智
證，無可安立。太虛評閱。（見海刊七卷三期）
<章>二二　答大定居士論性具善惡書（象賢）</章>
<段/>此中根本解決，應知仍在審定名義。以真如一名之詮義不同，以致紛爭莫了。閱
予佛法總抉擇談，起信論唯識釋及釋疑諸篇，當可知矣！太虛。（見海刊八卷二期）
<章>二三　唯識性之研究（滿智）</章>
<段/>本刊第八年第三期，有滿智所撰之唯識性研究一篇，名相紕繆甚多，不惟未能稱
題發揮，且往往文不對題，閱者勿遽以其言為確也。又予以忙，未遑糾正，如有諦知
其所誤之處，為文指出，俾不致盲盲相引，尤企望之！（見海刊八卷四五期合刊）
<章>二四　海潮音停刊（大醒）</章>
<段/>熱心諸君最好組一海潮音學社，本吾所發表對於佛法僧之宗旨，為一貫精神之繼
<頁 id="31p1277"/>
續，則改為半月刊或半年刊均無不可。太虛識。（見海刊八卷十一十二期合刊）
<章>二五　今日僧伽應持之態度（唐大圓）</章>
<段/>唐大圓居士於第五期本刊上，有「今日僧伽應有之態度」一文，對於釋尊在此土
之律儀建立，猶未善研究，致於優婆塞夷之外別言居士，攝於僧內。閱者應究覽余去
年與歐陽居士論作師一篇，乃知各有應安之分宜。且若云正名，則居士一名乃居家士
女通稱，尤不及優婆塞之必為信佛之徒也。太虛附啟。（見海刊九卷七期）
<章>二六　佛教與遠東民族（羅珀G.ROBERT）</章>
<段/>八月十九日，由西貢之中法學校校董李立、教務長陳肇琪二君介紹，會羅珀先生
於中法學校，出示關於佛學之著作二種。羅君在歐戰時，曾任法國軍一方面之司令，
戰後深悟戰爭之非理，居南洋以校長自隱，專研佛學。其所談雖未盡大乘玄致，然能
得三乘共教理之精粹，足以颺落神教，而於科學、哲學之上，建設人生最高之信仰矣
！羅君深怪中國人有此精深佛學，乃棄而不顧，不能發揮以覺世人。乃取其短篇之已
<頁 id="31p1278"/>
譯華文者，寄登海潮音以餉國人。太虛誌。（見海刊九卷九期）
<章>二七　勸請全國居士如律的護持三寶書（藏文學院）</章>
<段/>佛教非有此嚴正崇高之苾芻僧，為人天之所瞻仰尊敬以立其體不可。然適應現代
及中國之環境，隨順有情，亦當更有菩薩眾以宏其用。願天下明達更詳審之！太虛閱
畢附言。（見海刊十卷七期）
<章>二八　禪宗與密宗（談玄）</章>
<段/>禪宗即心成佛，雖通天台之觀行即佛乃至究竟即佛，而以觀行即及分證即為多。
密宗之三種成佛，理具成佛是天台之理即、名字即而理即為多；加持成佛是天台之觀
行即、相似即而相似為多；顯德成佛是天台之分證即、究竟即而分證為多。至於生佛
一如，此在名字即已能悟到；握皇玉璽，亦名字即能得諸佛祕藏義也。二二，九，三
０，太虛閱。（見海刊十四卷十一期）
<章>二九　暹羅留學團抵暹第一次報告（悲觀等）</章>
<頁 id="31p1279"/>
<段/>按：悲觀、等慈等四苾芻，學法暹羅，太虛負有指導之責。前蒙國內外緇素諸公
熱心贊助，俾獲成行。於其到達後詳細情形，必蒙垂注，乃將其來信，託佛教日報代
為發表，以紓關念。而就所報告詳情，此後應策令如何力學，尚祈緇素諸公更賜教言
！太虛附識。二五，二，一九。（見海刊十七卷三期）
<章>三０　仁王護國般若波羅密多經頌（戴季陶）</章>
<段/>不空居士戴季陶院長，發願於中國周孔儒化基本上以弘昌大乘佛法，與太虛曾屢
言之。而此次書贈羅曜青居士之護國般若頌，即闡明斯義者也。太虛敬閱，（見海刊
十七卷九期）
<章>三一　佛教之性質及其歷史（惟幻譯）</章>
<段/>譯者為一在錫蘭留學之僧學生。此所述雖為國內稍習佛學者恆知之義，然可藉以
見一般歐美人所了解於佛教教義之見地，及譯者試譯之成功，故為發表於本刊。太虛
識。二七，十一，二七。（見海刊十九卷十二期）
<頁 id="31p1280"/>
<章>三二　業報論（廣文）</章>
<段/>有功佛法，有功世道之傑作！我曾擬作成業報論，得此暫可不作。太虛閱。二九
，七，七。（見海刊二十一卷八期）
<章>三三　我的以佛法改造自己計劃（雨堃）</章>
<段/>解大乘理、發菩提願，先修人乘行，即為十信位菩薩行；故此即初步菩薩行，亦
即今菩薩行所重。不可拋開大乘理解，及成佛作菩薩弘願，把人乘與大乘割絕開，乃
能以人乘作為進入大乘階梯。太虛閱（見海刊二十一卷十一期）
<章>三四　我怎樣信解佛法（力嚴）</章>
<段/>我昔於大乘宗地圖解，曾說佛世之教法，無大小顯密區別。佛滅後，以時代地域
等環境及傳持僧團之關係，尤其是傳持僧團指導人之不同風格，乃從佛法中偏發揮其
中一分，遂成大小顯密等差別。此文頗能從迦葉上以說明了佛滅後小行大隱的初五百
年佛教形勢。但其刻畫迦葉處不宜過甚，取其足以提明初期先盛行小乘之一因子足矣
<頁 id="31p1281"/>
！太虛閱。三十，一，二十六。（見海刊二十二卷四期）
<章>三五　佛在人間（力嚴）</章>
<段/>依無量世界一切眾生為出發點，不但依此世人類為出發點，為佛法一殊勝點。棄
此而局小之，易同人天小教。故佛出人間，以人間為重心可，局此人間而不存餘眾生
界，則失佛法特質，不可不慎！太虛閱。（見海刊二十二卷六期）
<章>三六　從中國史籍中考見的緬甸佛教起源（魯斯）</章>
<段/>太虛按：魯斯教授是仰光大學以華文史料研究歷史的專家。看這篇文字，他似乎
關於雲南的史料尚涉獵不多。但由雲南經緬甸的一條古路是一個要點，若能考得清楚
，則昆明所傳金馬碧雞的阿育王子故事，及阿育王派人傳教金地的傳說，與釋迦初成
道時獻供的二商人為緬甸人，都可貫穿起來。還有第五世紀的巴利文文化中心，是南
印度或錫蘭，也是一個要點，因為他是發展成千餘年來錫、緬、暹佛教的根據。三十
年六月二十九日，在縉雲山。（見海刊二十二卷九期）
<頁 id="31p1282"/>
<章>三七　四依新扶擇談（雨堃）</章>
<段/>四種四依及法四依的分析，也相當詳盡了。在法四依，我曾為不同次序的新的表
解，茲附於下：
<圖 n="images/19-1282.png">
　　　　四不依
　　　　　　　　　　　　　　　　　　　　　　　　　　　　　　　　識
　　　　　　　　　　　　 人　　　　　 語　　　　　不了義

　　　　　　　　　　　　 法　　　　　 義　　　　　了　義
　　　　　　　　　　　　　　　　　　　　　　　　　　　　　　　　智
　　　　四　依
</圖>
<段/>禪、般若，亦祗是依實相般若智而已。太虛閱。（見海刊二十二卷九期）
<章>三八　法海探珍（力嚴）</章>
<段/>法海探珍，於「我的判攝一切佛法」，有很精巧的推演。三法印的三角形，也與
我昔於「大乘的革命」中所畫者義同。但有幾點意義，要再說一說。
<段/>一、我的三期教法，開始於佛滅後的流變，而以佛世的一味為源。此文於佛世一
<頁 id="31p1283"/>
味，似稍疏忽。二、以緣起三法印中某一法印的偏重，來推判三期教法及大乘教理的
三宗，雖都可以，但緣起三法印的緣起一實相，三法印相即的一實相，尤應注重。三
、無著、世親特闡藏識及真有，舉出其轉入真常論之勢，固甚有理；然印度二期大乘教
理，應以馬鳴加入，其次序乃先真心論、次性空論、後唯識論者。從六七紀間到十一
二紀間，包括馬鳴、龍樹、無著三系。大乘原從弘闡菩薩行佛果殊勝，進而發揮所依
之教理，故馬鳴由佛本行讚而開展真有妄空的起信論，正可為興起大乘之開始。四、
行與教不定同時，少數闡教者獨唱勝理，所行每仍隨眾。馬鳴至世親，皆住小乘僧團
；那蘭陀玄奘前後始萌大乘僧團，故佛世時奠定依聲聞行，直逾千年，入印度第三期
教法之密教，乃轉依天乘行。其教理，中國台、賢、禪、密、淨重真心，印、藏密真
有而顯性空或唯識，各出批判以分別用之，故不能謂依天乘行之教理專屬真常論。五、
三期教法與第二期大乘三宗，亦不一致：初期隔歷的三法印，從無常經無我以向涅槃
；中期一實的三法印，雖側重一印，各成一宗，然俱重一實而融貫餘二；後期別行的
<頁 id="31p1284"/>
三法印，各據一法印即一實，速趨行證。六、二期教法貫大乘三宗之理，乃華文系特
長所在，不須強調空宗……。三宗當機各盡其妙，理皆圓故；不當機可各成其弊，解
成滯故。七、行上，末期人乘趨大乘菩薩行，從佛世經歷代，雖皆有人，但從未升居
主位而成集體行踐，故應創今而非仿古。教理，應在強調緣起──因緣生活──，以
三法印各闡明一方面：無常是當相故，無我是通性故，寂靜是依歸故，不偏不廢。八
、三依行各成幼壯老：依聲聞行，未分部派為幼，部派競興為壯，大乘理昌為老。依
天乘行，印唐密淨為幼，印藏日密為壯，藏密、日淨為老；此時錫、緬、暹亦成塔像
教。依人乘行，華禪、──宋明儒──、日淨、藏密、錫利他行，均孕育中，誕生期
近。應以印度二期傳華教法為主，提攝錫、藏所傳精粹為輔，發揮緣起染淨相性之理
，實踐善化人生，進成菩薩之行。
<段/>中國重人事，是好地方；現代重人力，是好時節；世界不爭亂，也渴望營救。應
祝人乘趣大乘之菩薩佛教，早日誕生！太虛閱。三十，五，九。（見海刊二十二卷十
<頁 id="31p1285"/>
一二期合刊）
<章>三九　王廷貴遺著</章>
<段/>王廷貴居士，係西康人，在漢藏教理院求學五年，刻苦耐勞，孜孜不倦！去年，
畢業普通班後，進專修班，並為普通一年級助教藏文，不惟藏文為眾冠，且性行純淑
，對於佛法信解尤篤，漢文亦已能說理通暢。惟體弱多病，今春竟病歿北碚中醫救濟
醫院，識者莫不痛惜！檢其遺著二篇，編入本刊以誌永念！編者誌。（見海刊二十三
卷一二期合刊）
<章>四０　東西物我思想之唯識批判（福善）</章>
<段/>此文的思理頗為清晰，略刪潤提前於五期發表。但「沒有不通過最後消滅的階段
的」一句，非唯物論者都可承認；而「第七緣於第八的相分」，亦非唯識論者都承認
，都是猶待斟酌的。編者，三十一，三，十二。（見海刊二十三卷五六期合刊）
<章>四一　關於護法韋馱的考証（談玄、法尊、印順）</章>
<頁 id="31p1286"/>
<段/>關於中國佛殿前所供韋馱天神，經過如上之討究，其真相已可大明矣。一、得名於
曇無讖所譯之涅槃、大雲、金光明經：梁武帝時已認為護法善神之一，梵文是否「私
建陀」，華文是否譯誤，為另一問題。二、傳奇於道宣律師天人感通錄：其錄係宣律
師親筆，或其友道世、孫思邈輩記錄，乃至同時同事二三人異錄各行，亦無大關要。
仿用中國姓名，亦猶李佳白、衛禮賢之類耳。麟德元年與乾封二年本，各為一卷，而
道世法苑珠林采錄較詳，則知尚別有其較詳本。奘傳亦摭入，則知此事當時已為盛傳
之奇事矣。三、充義於密跡金剛，密跡金剛，為小大乘經同曾說及之唯一護佛護僧大
神，說為菩薩化身及賢劫千佛之一，均由此而出。然與護伽藍神及繪門二像，可無關
係，以執金剛神別有甚多也。四、具像於北宋南宋間：據法雲翻譯名義集，不須更引
萬松從容錄矣。然二十諸天傳中，則金剛密跡與韋馱天神又非一。至於道教多仿佛教
，佛教鮮仿道教；王靈官之更為後起，亦是事實。盔甲斧鉞等像，關帝等神，係混地
方色采通例。密教諸武裝像，亦為印度佛教及民族衰替時之振衛象徵耳！宋明來為三
<頁 id="31p1287"/>
教混合之中國，亦無可疑，但佛教自身較為充實，不應以其帶有地方色采，便自抹煞
！但當洗鍊出更本真、更適應現代中國之佛教精神而已！太虛。三十，十一，二。（
見海刊二十三卷十期）
<章>四二　林藜光君病逝法京（自強社訊）</章>
<段/>太虛按：林藜光與虞愚，同在廈大念文學、哲學、心理學，並來閩南佛學院助教
幾點鐘普通學科，而從我研究佛學。不過虞愚三年先武昌佛學院學過，林藜光在廈大
，卻比虞愚先畢業。兩人並學績甚好，某教授云：廈門以前只有石頭，自從有一林藜
光，廈門也有了學者了。其為師友所重如此。頃聞逝世，曷勝愴悼！（見海刊二十六
卷十期）
<章>四三　楞伽與瑜伽系唯識學之比較研究（子戇）</章>
<段/>太虛評：佛法以真常為目標（除世間善），小大空中都同的，而所以異者，在理
論出發的根據。以泛常眾生心境的經驗為出發的，是二乘及空宗。深一層，以菩薩智　　　　 
<頁 id="31p1288"/>
所見持業受報的藏識為出發的，是唯識論。再深一層，以佛智所見即眾生心內的真性
為出發的，是佛性論。如觀一株樹，博物學家則直觀其為一類植物，而與一切物類同 
為生滅變化，終歸於空而已。但生物學家，則從生命觀為一種生殖傳種而不斷的生命
流上一聚一段的形相。而在理化學家，則將看為原素、分子、原子、電子，乃至一種
莫可名狀的物如的現象。前一種是常識哲學的，較易說的；後兩種是科學的哲學，哲
學的哲學，較難說的。但對有科學哲學基本的，則說科學的、哲學的哲學反易。故應
機不執一門，三皆哲學故皆達真常。（見海刊二十七卷一期）
<章>四四　追懷胡五台長者（楊木）</章>
<段/>胡妙觀長者逝世後，久思為一文以誌余感，未能著筆。今得楊木居士此篇，識言
重刊海潮音，藉表吾意。三十五年三月，渝寓，太虛。（見海刊二十七卷六期）
<章>四五　為僧伽問政而不干治進一解（今覺）</章>
<段/>本文略加刪節，仍存原意。對於不干治之一治字，乃取孫先生政權治權分開而說
<頁 id="31p1289"/>
之治字，故不干治即不作官。僧為一傳揚佛教之職業團體，官為另一種執行國治職團
，非謂在僧團中的人不能離僧返俗而作官作律師等等，乃謂在僧則以僧職為範圍，猶
之在律師則執行律師職務，不得同時作官。此「作僧則不作官」，乃職業之當然也。
問政則除官以外，任何職業之民均所當問，故云「僧伽問政而不干治」。太虛閱誌。
（見覺群十期）
<章>四六　對議政而不干治的我見（塊然）</章>
<段/>惠琳、法獻、法暢，究不如劉秉忠、姚廣孝為宜，然亦與惠超略同議政員耳。今
乃為多數的僧伽定制，非可據一二高僧事為例。然細按「議政不干治」一詞，語義有
不晰處。以今之代表人民參議政權者謂之參政，參預政府五種治權者謂之參治，則曰
僧伽參政不參治可也。太虛閱注。（見覺群十期）
<章>四七　黃袍與袈裟（佛武）</章>
<段/>太虛按：整善僧伽自身，是三十年來不知耗了多少言行的，但今日誰能「勒」、　　　　　　　　　　　　　　　　　　　　　　　　　 
<頁 id="31p1290"/>
「給」，還是問題。（見覺群十期）
<章>四八　三十唯識之研究（吟雪）</章>
<段/>編者曰：吟雪此篇之作，蓋於我國歷來研究成唯識論的著作，都是很有根據的。
至於分析之詳審，編次之明白，於日本近代研究此論者的學說，尤能盡量採取，充分
發揮。得茲為研究此論的開導，其裨益實非淺鮮！第於此編說唯識三十頌於佛學中的
資格之第四章，稍有辨正。所有「天台智者大師等意見，一大佛教分做藏、通、別
圓四大段，這論是屬第二通教，不及那別教和圓教的高尚幽深」云云，其說不然。智
者大師時尚未有成唯識論，故智者大師初未嘗於此論有所評判。而據後代的天台宗學
者──若澫益等，則大概判華嚴為圓兼別，唯識為別兼圓，實為不共大乘，而通教則
正指三乘之共般若耳──參觀本刊第五期悲華的「讀梁漱溟的唯識學與佛教」。至於
賢首等五教之判為相始教。日本弘教、見真等承之，皆判唯識為權大乘，實非公允之
說。余他日當作「唯識新料簡」，對於華嚴宗的真宗的、密宗的評判，再徹底的一評
<頁 id="31p1291"/>
判之。余對於唯識宗的見解，蓋須將玄奘後支那、日本之餘宗所下評判，皆為之一翻
案也，茲不評述。又按此一部三十頌論之組織，分析為唯識相、唯識性、唯識位，自
是極符順的。而余則常按照佛教各宗共通的境──教理──行果三種次第，以判攝此
論之三十頌本，茲表舉如下：
<圖 n="images/19-1291.png">
　　　　　　　　　┌─唯識相…………前二十四頌
　　　　唯識境──┤
　　　　　　　　　└─唯識性…………第二十五頌
　　　　唯識行──┬───────第二十六二十七頌
　　　　　　　　　├───────第二十八二十九頌
　　　　唯識果──┴───────第三十頌
</圖>
<段/>余所以必舉出唯識果者，使知華嚴、法華、真言、淨土皆不越乎此，而成唯識論
之一論實能總持大乘無遺義也。（見海刊一卷八期）
<章>四九　唯性論（善因）</章>
<頁 id="31p1292"/>
<段/>釋太虛曰：一切法自在平等之本體，以真如為主，故曰唯性。一切法緣起差別之
事實，以心意識為主，故曰唯心。一切法常樂我淨之妙德，以般若為主，故亦應曰唯
智。此一切法三唯之勝義，雖各有所主，而亦互攝無餘。為例於左：
<圖 n="images/19-1292.png">
　　　　　　　　　　┌─迷……染……苦……凡……生……──唯心│
　　　（心） 唯性論 ┤　 （無二平等）　　　　　　　　　　　　 │三
　　　　　　　　　　└─悟……淨……樂……聖……佛……──唯智│
　　　　　　　　　　　　　　　　　　　　　　　　　　　　　　　│
　　　　　　　　　　┌─體────────────────唯性│無
　　（眾生）唯心論─┤　　　　　　　　　　　　　　　　　　　　│
　　　　　　　　　　└─用────────────────唯智│
　　　　　　　　　　　　　　　　　　　　　　　　　　　　　　　│差
　　　　　　　　　　┌─性────────────────唯性│
　　　（佛） 唯智論 ┤　 （中邊圓融）　　　　　　　　　　　　 │別
　　　　　　　　　　└─相────────────────唯心│
</圖>
<段/>此一切法三唯之勝義，雖互攝無餘，而方便各有殊勝之處。若夫頓剿情識，
<頁 id="31p1293"/>
真發佛智，則唯性之論為功宏矣。余與善因法師相慕之久矣，今相見於鄂渚，首
出茲論，求為印證，乃書此以宏其傳。釋尊應世二九四七年十月二十一日晚記於
武昌講經處（見海刊二卷二期）
<章>五０　伍博士演講通神學</章>
<段/>按：伍博士所講道德通神會之學說，其能用人物證明「有情眾生」死而不滅，使
人知果慎因，亦為善言。若以論佛教解脫之法，殊未殊未！即談「眾生世界業果相續
輪迴流轉」之理，亦不能圓到，且不離謬妄之執。故望閱此者，既信死而不死，當從
佛法追求死而不死者是何？以何因緣而起？如何輪迴流轉？如何酬業受報？如何解脫
？庶幾不虛聞此耳。（見海刊二卷三期）
<章>五一　錄日本權田雷斧大僧正函件</章>
<段/>言論公開，是非善惡不妨盡量發露，以除覆藏而顯真實，前者悲華等所登函件，
本無成見，不過演華再三說之，而外觀彼方通俗之況，內悲此土律儀之弛，深懼住持
<頁 id="31p1294"/>
佛法之僧寶，益由是而墮，乃請倡者審言察行，不致重受類同演華之欺罔而已。今得
雷斧大僧正之答辨，幸使人略能想見松原山頭一碗苦茗一盞甘果之清高風度，皎然皭
然，顯出於彼方通俗之上，真有蓮花挺淤泥之概，彌使人欽仰矣！但千聞不如一見，
恨未能親承德教耳。乃由演華之蜚語流布，反使雷斧僧正清超拔俗之真行實德，得以
顯明於華國緇素之心目間，發生其肫切之敬慕，則演華亦逆行善知識之流，想雷斧僧
正必能擴其廣大心量，不為介介；且能應世界佛教會之請，惠臨廬山大林寺，俾佛教
人士獲瞻德儀，隨緣請受諸印明也。雷斧僧正既為一律行精嚴之高齡大德，應不須有
何隱諱之處，而答辨內所引父子為隱，及餘大乘經論，殆由大悲為彼方之通俗僧覆護
耳。然不說僧過，為護俗信；檢整僧過，為策僧善，同一方便，應不偏拘。而此乃應
慎重申明者，則帶妻妾學佛者，決只可謂之菩薩優婆塞，而不得謂之菩薩比丘僧。其
為密教之傳法阿闍黎者，決只可菩薩比丘僧為之，而餘眾不得竊據其位。使違此義，
則仍當本其大悲，用其方便，以力為檢舉繩正，不稍寬假也。（見海刊五卷五期）
<頁 id="31p1295"/>
<章>五二　致吳稚暉先生書（太虛）</章>
<段/>按：吳稚暉先生之思想，大約由赫凱爾萬物有生論及孔德、斯賓塞之社會學而
成，注重器藝是一特點，加以理論則又一特點。其理論之一特點，如論物理世界之不
可思議云：『宗教妄言造物，說誑無疑，誑造之說，豈可讓其存立！或有人謂然則攻
宗教者，每言宗教之上帝為無，豈非即言造物為無？曰：此乃否定宗教家之所有而已
；無之云者，即言彼之所有實為誑也，與斷言不可思議中若無「有」「無」之無自別
。曰：如此，明知不可思議之中，不能斷言為「無」，即無異認之為「有」？曰：不然
，止認之為不可思議，認之為有，認之為無，皆為說誑，惟遇宗教家妄造為有，可隨
即斥之為無。此等無字，因有而起，乃為妄造之有之取消物耳』。又如新信仰中的宇
宙觀云：『照論理是但有萬有世界及沒有世界，更無一個存在，必要有到絕對，無所
謂萬有，更以外無「無」，止有一個不大不小不長不短不硬不軟不黑不白的東西』－
－按：也可找足幾句曰：不質不力不……等東西──。又曰：『萬有皆活，有質──
<頁 id="31p1296"/>
根身、器界──、有力、──一切種──、并無亦活、──阿賴耶識──有質有力』
。又在人生觀中曰：『既不曾有天，何來天理？亦不曾有地，何來地位──空觀──
？不過無量數假設，假設成理，謂出自然，名曰天理，亦名詞而已，本無乎不可。假
設有我，謂靈萬物，靈之而已，相對亦足容許──假觀──。本來無有，如何有空
？本來無空，如何非有──中觀──？文明文明，演進別名，何產可破』──眾緣所
生即空假中──？又說：『宇宙是個大生命，他的質──異熟識及根身器界──、同
時含有力──一切種及意意識等──。在適用別的名詞時，亦可稱其力曰權力；由於
權力，乃生意志──末那識──、其意是欲永遠流動，而為人分得機械之生命；本乎
生命之權力，進造意志：從而接觸外物，則造感覺；迎拒感覺，則造感情；恐怕感情
有誤，乃造思想而為理智──比量理智──；經理智再三審查，便有特種情感，恰像
自然的常如適當──真如正覺──；或更反糾正理智之弊，是造直覺──現量直覺─
─；有些因其適於心體，而且無需審檢，故留遺而為本能，本能到不適當時，要審檢
<頁 id="31p1297"/>
改造』。凡此皆打開中論、成唯識論等來一看，即可得到的理論；雖不能謂吳先生
的理論，是從佛書中竊取來的，然謂之古今東西人思想的偶合，卻是確實而非附會
的。
<段/>然吳先生對於佛學誤會的緣故，一、因執定近代西洋人的進化思想，謂古人不及
今人，東方人不及西洋人。此以全民族通計，原為定論；然欲以全民族通計，必其全
民族曾教育普及政權或經濟平等過乃可。而古代或東方的民族，是教育從未普及而政
權從未平等過的，一般處在特殊地位的──若孔家所云士君子──與庶民殆全然處另
一世界的；故雖至今日，儘可以有能知無量恆河沙數的恆星系及三千年後的無政府主
義之少數吳先生，亦儘可以有虔誠送灶君、上天奏玉皇的多數庶民。故他國或他日的
人，謂統觀中國人是迷信送灶君、上天奏玉皇的，故斷沒有若吳稚暉等的思想者，實
為違事理而不可通！由此可知胡適之等一流考古者，不承認中國古代可以有堯、舜、
禹等，甚至如先生的斷然不信釋迦、孔、老等思想，可等今人或更有超過今人處──
<頁 id="31p1298"/>
不及今人處自然也多，若今人於三千年後的無政府思想，可超過二千年後實行的一般
人類思想：然其思想的疏略地方，必仍有許多不及後人──，亦同一違反事實而不衷
於理！若吳先生謂我們都從西洋學來，然今之送灶君的人同在這一塊地上何以不去學
來？可知士君子周遊大地上下古今的知識與齊民不等，今既如此，古亦如是。然即使
大學皆已普及，亦必仍有少數富天才而勤理智的，其思想出於齊民萬萬倍上，此實導
齊民而趨進化的導師，若無此則宇宙之進步停頓而一成不變矣。以後例前，則古之曾
有超過當時齊民萬萬倍的思想者，乃至今人猶有不及，亦何不可？
<段/>二、因以上來一種之誤會，對於中國古書既投毛廁，自然對佛書也不肯一觀，祗
取小說上流行的「四大皆空」等，或一二偏見學者若梁漱溟輩所說之寂滅等，當為佛
學，拿來批評。此無異初見孫汶兩個字，當為一個紅眉綠眼睛的強盜，誤會得一樣可
笑！殊不知佛說的五蘊──四大亦在內──皆空等，一、在可思議的物理世界內解說
，以只是「無量數變動及無數假設，假設成理，謂出自然」。若必若宗教家等固執實
<頁 id="31p1299"/>
有個天帝或靈魂等，則否定之曰空或無耳。二、以超物理的不可思議，沒有可說的，
說有說無種種都是打誑話，否定之曰空耳。除否定外，絕沒有別的肯定意思，這是佛
學上用這空的一名的本意。故曰「但空迷執之有，莫認除執之空」？宋儒等也用「清
淨寂滅」來論斷佛學，至今胡適之等亦謂佛學不是人生的，不知從積極方面肯定「真
美善」，曰清淨，亦曰真如、正覺；從消極方面否定「偽醜惡」，曰寂滅，亦曰真如
、涅槃。換言之，不過「純善無惡」的四個字而已。
<段/>我今與吳先生嚕囌這許多話，並非要拉吳先生或一班科學的哲學先生來做佛的主
義信徒，不過介紹那佛學先生與吳先生等會個面，也如中山先生訪吳先生於倫敦，讓
吳先生認識孫文卻是孫文，並不是紅眉綠眼睛的孫汶而已。佛學是依理智情志不依非
量情志的，吳先生如有更高明的賜教，不但我可承認，也可代表我的好朋友釋迦牟尼
承認的，我相信吳先生不是專逞非量情志謾罵的，故不妨盡理而談。若對送灶君奏玉
皇的朋友，是不敢談的，請吳先生恕我罷！（見海刊九卷一期）
<頁 id="31p1300"/>
<章>五三　達磨波羅居士的死（寂穎）</章>
<段/>達磨波羅居士於清季曾致書楊仁山居士，請派青年佛徒赴印度共同復興策源地之
佛教，楊居士因之乃設祇洹精舍；彼時余曾與通信。至民國元年，居士來滬，曾有講
演，載於佛學叢報。比年來，以余遊歐、美及贊助初轉法輪寺，居士曾屢與余通訊；
余亦數函互致欽勉。方冀一二年內赴印度共策五天佛教之復興，不圖居士已於今夏遽
示無常。且余以播遷道途，席不暇暖，今閱此文，始聞其噩耗，吁可悲矣！因亟附數
行，以申感愴！民國二十二年九月十一日，在武昌佛學院之世苑圖書館，太虛。（海
刊十四卷十期）
<章>五四　儒佛會勘（融空）</章>
<段/>性源不二，心契或殊，等覺妙覺，亦不無淺深之異。僅言大量者用之則同，則以
佛用之，雖梵、老、耶、回乃至禽蟲草石亦無不同佛，豈獨于儒？
<段/>你一念未起處，還有老佛或回佛或蟲佛否？
<頁 id="31p1301"/>
<段/>性戒、遮戒之性遮兩字，原義不如是，此中可改理戒、事戒，免相混淆。
<段/>用天台圓位，而立、不惑、知命，可如所說；耳順及從心所欲不踰矩，言未通徹
。圓通意生，初住應得，豈待後位？不如云前重自覺，耳順則覺他；前重工夫，從心
所欲不踰矩則任運。
<段/>用天台圓教位說，初住亦已成佛，故初住以上已無可示，故不如謂孔子為登住菩
薩較當。
<段/>「用一則話頭起大疑情」的是甚麼？猶謂不用意識，恰是被意識用。
<段/>梵、老、耶、回皆曰若能真崇佛便是崇梵乃至崇回，又何如？或曰：若能真崇佛
，便無所崇。
<段/>塵隱居士悟融禪密，前在本刊發表禪密問答，以禪融密，執密之人雖或不為然，
而在此禪宗沉寂時能一揭揚，實稱希有！比來尊孔崇儒成一時風尚，此文以禪攝儒，
實應機妙品。然恐諸自封於孔、於老、於耶等者，將謂未悟禪宗亦得有是自在，故於
<頁 id="31p1302"/>
筋節處隨閱隨點數語。太虛在武昌世館。二四，二，一一。（見海刊十六卷二號）
<章>五五　整理僧伽制度論（太虛）</章>
<段/>按：此論予於民國四年，管理寺廟條例初公布，袁氏帝制問題將發生之際，依據
時勢斟酌情形而作。內有須注意之兩特點：祗限就中國舊部之十八省而立論，一也。
須得精察強毅之國力為援助，二也。嗣因變故紛乘，遂未發表。由今觀之：既不能不
聯合蒙藏佛教以為整頓，且精察強毅之國力亦無可希賴，固多未盡符洽之處。然前歲
嘗游攷日本佛教現行制度，與吾四年前理想之僧伽制度，若各宗分立之統屬，住持僧
與正信徒之判別，教徒籍證之有數量可稽，初入僧者須受若干年之強迫教育等類，往往
冥合。第日本於宗派分離太甚，有將佛教裂為十數宗教之弊。今此總別兼顧，較為有
利無弊。使中國佛教尚有昌明之一日，則中國之僧伽制度必將有整理之一期，而吾此
論亦未嘗非參攷之資料也。尤願為之嚆矢，引起一般人對於整理僧制之注意而研究之
，加以商榷討論，漸得多數人之諒解，俾他日得機會以實行焉。乃就言論為發表之。
<頁 id="31p1303"/>
論凡四品：第一僧依品，曾發表有覺社叢書第一期；第二宗依品，曾發表於覺社叢書
第四期。依指原來所有之可為依據者，僧者人也，宗者法也，佛教不外三寶，三寶不
出人法。有人法以為之依據，則僧伽制度乃可得而整理焉。然制度之整理，非能一蹴
而幾，故更須豫之以籌備進行，於是有整理制度品，與籌備進行品，此書本在討論何
為整理僧伽制度，如何整理僧伽制度，故尤集中於整理制度之一品。今特陸續發表於
海潮音月刊，並望閱者參觀一期、四期覺社叢書，而有所評訂焉！己未冬月十日著者
識。（見海刊一卷一期）
<段/>編者曰：此論係民國四年冬，應時勢而作。論凡四品，曰僧依品，曰宗依品，已
次第發表於覺社叢書。曰整理制度品，於第一期海潮音上，僅發表「教所」一節，尚
有教團、教籍、教產、教規四節。曰籌備進行品，按察現勢，不能適符，遂置未發表
。而於第三期徵求海內留心佛化者發抒其意，於十一期發行一佛化專號。無如醉夢沉
沉之佛教徒眾，毫無一點意思發表前來。除二三友人尋常通信偶有可為討論佛化之資
<頁 id="31p1304"/>
料者外，其應聲而發者，乃纔得青年初發心之二尼耳。余以是知現存之僧眾，於佛教
中，不惟不逮居士，其不逮苾芻尼遠甚。則吾此數年前以骨董，猶是為有志於一新佛
教而應時適化者之喤引也；乃發表以實佛化號。施之實行，是在上士！（見海刊一卷
十一期）
<章>五六　從中等教育說到兒童教育（寂英）</章>
<段/>按：作者此中所云一般學生或教員的散漫疏懶，的確說破了教育破產的病癥一部
分。而余以十五年來辦僧教育的經過，到今對於先後受學過學僧，亦深感其有大多數
中了斯病。昔洪覺範禪師已有「懶惰自放似了達，始於二浙」之嘆；今上者懈怠放逸鳴
高，中下改業謀生，甚至反教徇慾。而對於師友缺誠敬和協，對所信行乏忍辱精進，
亦何莫非坐斯病，因轉錄以自警警人！太虛誌。
<頁 id="31p1305"/>
<文>人物誌憶（十三則）</文>
<章>一　憶普陀山所遇兩個怪人</章>
<段/>民國紀元前三年秋季，普陀僧教育會已辦有慈雲民小學一所，在定海縣城，這個
小學聞現今尚續辦著；另辦僧小學一所，在普陀山上，學生是全山各菴小沙彌。國文
和體操新學兩教師外，有一佛學教師，上半年是華山法師，下半年乃聘我去充任。到
了冬天，有一天來了一個湖北青年僧造訪，他的名字好像是叫天慧──不是現在充復
旦教授的釋天慧──，態度誠摯，精悍而活潑，談論爽利，自信挂單在前山某小庵，
乃專來邀余入革命黨者。余告以志在佛法救世，不欲加入政治革命。所談雖契，而以
不知其人底蘊，未與作任何決定而別。二三日間，著人送來了長函五六封，所言仍不
外曾面談之意，但文筆亦甚條暢。三日後，訪之其所云前山某小庵，則飄然已去，茲
後亦再無蹤影，然在余心中已永留下一頗可疑怪的人影了。
<頁 id="31p1306"/>
<段/>民三年秋、余閉關習禪於普陀山錫麟堂。至四年夏，有一高麗人金君叩關求見，
則岸然一唐衣冠古鬚髮之老儒也。言語不通，遂用筆談。態度懇切，筆亦銳利，所力
勸余者為棄釋歸儒，因知其為一服膺宋明儒學者。余民初已頗著文名；兼少年倜儻，
時有面致「隱於僧」之嘆惜者。余與略談儒佛相關之理，感其誠而不忍堅拒；乃金君
亦於二三日間續致長函五六通，反復諄勸，余置而未答，旋聞悄然而去，余遂誌其愚
忱而莫忘。嘗集此二人之來信及相談大略，付普陀一學生名慶圓者保存，頃不知已如
何矣！
<章>二　憶章太炎先生</章>
<段/>我最初知太炎先生的名，是在民國前五年，讀到先生以「白衣章炳麟」署名的「
告四眾佛子書」，此未嘗不是我次年隨八指頭陀辦僧教育會之一動機。續讀其「訄書
」、「俱分進化論」、「五無論」等，遂益慕之。而初次見面，則係民國二年，在
上海哈同花園。這時、正臨二次革命將爆發之際，座中月霞法師，烏目山僧等，每詢
<頁 id="31p1307"/>
時局，而先生則樂談佛學，對時事雅不欲言。民七之秋，余於滬愛多亞路辦覺社，而
出季刊，與先生所居也是廬甚近，遂時過訪。覺社由蔣作賓先生主席，數假尚賢堂開
講演會，邀先生與余不時蒞講，而季刊上亦間載先生文字，於是北京政學界人有稱先
生與余為海上二太者，北京政府疑為陽談佛學而陰宣革命──數日前，晤張一麐先生
猶言及此，張先生贈余詩，亦有「太炎學說太虛偈，並世曾傳二妙詞」之句──。因
此、秋杪余應李開侁居士等請，講大乘起信論於漢皋，鄂督王占元詫為宣傳革命。竟
陰派偵探蹤察。民九後、余居杭州及武昌，過滬輒一訪先生，談每移時。我出海潮音
，先生亦出華國，文字每互相轉載。十五年後，余居滬之日復多，晤談益頻。有一次
謂陳白沙有贈太虛上人詩，以詩中一聯書贈余，則「性空彼此無差別，力大乾坤可跌
交」也。迨先生遷居蘇州新構後，二十四年雙十節上午，余訪之，談移晷，章夫人留
午飯而別，然不圖竟成永訣。次夏、余講經首都，得先生噩耗，亟書輓聯寄蘇，則「
佛門自昔尊開士，國學於今失大師」也。
<頁 id="31p1308"/>
<章>三　憶三個異僧</章>
<段/>民國前二年春，李棲雲約余赴粵，住廣州白雲山，歷游華林、大佛、海幢諸剎。
海幢有湘僧紫林者，有豪俠氣，膽壯力健，為寺眾之所憚。紫林與棲雲習，每痛談革
命排滿，余因亦識之。辛亥、溫生才所刺死滿將軍孚琦，未死先數日，有遊海幢寺訊
，紫林挾利刃擬乘招待刺之；已而來寺者係孚琦宅眷非本人，紫林乃廢然而罷。當日
孚琦如至寺，則死於紫林而不死於溫生才矣。
<段/>紫林後不知所終。辛亥夏，余以弔黃花崗詩被粵吏所偵，乃離粵返滬，寓於哈同
花園，識甌僧白慧──非今留學印度國際大學之釋白慧──，年四十餘，似為革命黨
之隱於僧者。擅詩文，與余有詩唱和，見潮音草舍詩存。後訪余甬上，謂須覓一粗健
者，去行刺一滿官，行刺時由粗健者抵住追捕，俾自身得逸，且因此成名，可受革黨
尊敬。此種犧牲他人圖己名利之取巧行為，余頗鄙之，然厥後亦再不聞此人生死存亡
之消息矣。
<頁 id="31p1309"/>
<段/>民元、余創佛教協進會於鎮江金山寺，已而八指頭陀發起佛教總會謀合併，約余
俱會於上海留雲寺。到會浙江諸僧界領袖綦眾，諦閑法師亦以紹興革命僧軍統領而與
會；會中有黃克強代表籌軍餉之王虛亭──即後從余出家之大嚴。余演說：「政府保
護僧寺係當然責任，僧獻軍餉乃人民當然義務，僧不須以捐餉求政府保護，政府亦不
應以保護僧寺要僧籌餉」，一眾震驚。起而大贊成余說者，則為俗人服裝之一瘦長子
。會畢、與余寒暄，備致傾慕，乃詢悉原為紹興開元寺住持名鐵岩，盡捐寺田數百畝為
軍餉以成立紹興革命僧軍，推諦閑為統領，而自隸其下為營長者，與黃金發、何悲夫
輩同有功於紹興光復。後僧軍解散，仍主開元寺，邀余至紹興盤桓數月，為余與越中
劉大白、王子餘、楊一放、王芝如等相習之始。鐵岩於民二革命失敗後，不能立腳紹
興。開元寺既另換住持，鐵岩復其俗姓以許鐵岩名，隱於革命黨中。至民五、反袁稱
帝，謀浙江獨立，被殺杭州；後其黨友為葬於西湖玉泉寺畔，題「許烈士鐵岩之墓」
。二十二年，王芝如訪余靈隱，同往弔之，有七絕紀其事云：「越州故友王芝如，得
<頁 id="31p1310"/>
得雲林訪我居，忽憶鐵岩許烈士，玉泉亭畔一長噓」。（以上三則，見宇宙風一百三
十三期）
<章>四　憶白雲山蟠溪</章>
<段/>廣州白雲山雙溪寺，在民國前二年曾開設叢林，發起人寺主蟠溪，身瘦長而性情
伉爽誠摯，請湘僧月賓為方丈。棲雲與月賓善，力邀余往助彼。自春徂秋，月賓棄之
返湘，蟠溪力懇余繼方丈，余才廿一齡耳。次年、余遂推蟠溪自繼方丈，首座度元佐
之。惜民元後、無人繼續，雙溪禪林僅曇花一現。民九、余重遊廣州，欲登山訪舊，
聞匪熾而未果。當時有一青年從蟠溪剃度名西航者，似亦為革命學生之隱於僧者。梁
君尚同來訪西航，余遂相識，但西航後亦不悉其蹤跡。余任雙溪方丈時，新戒覺一為侍
者，民初參學浙江，歸粵後頗端僧品，漸為信佛緇素推重；余民九講經東堤，辦理講
會事務者，即為覺一與龍老居士積之。又陪赴香港，由陸君蓬山等請余在名園說法。
然二十四年余至香港，則覺一老和尚之名已大著，而其剃徒亦以××法師著名矣。民
<頁 id="31p1311"/>
前、粵中僧友尚有獅子林誌光師，曾借林屋設佛學精舍；華林寺有式如師亦相贊助。
余九年、二十五年在廣州，皆重晤敘。六榕寺鐵禪長老，初雖識而不稔，但二十五年
則受邀住六榕者兼旬，以詩贈答，并手繪一畫相貽，厚意殷虔。猶憶偕游蘿岡官橋探
梅，次其韻云：「超山十里冷香寬，雪裡春光二月寒，今日蘿岡冬未盡，繁枝已向隴
頭看。新桃源裡老僧家，待得花開似絳霞，更願湖邊建蘭若，白沙堤上會無遮」。昔
年與易哭庵同游雙溪之金芝軒先生，時聞余寓六榕，特自澳門來訪，遂又偕之與鐵禪
、江叔穎等，登白雲山訪雙溪故蹟。蟠溪久逝，寺宇殘存無幾，不勝慨然！下山憩能
仁寺，乃和金芝老詩誌感：「別白雲山廿四年，萬峰重見接青天；依稀跡認雙溪舊，
變幻多端古剎前！俗化混言歸大道，靈源孰悟到真禪！能仁共向深稽首，待看當空月
朗然」。
<章>五　憶慈溪馮君木</章>
<段/>君木居士名并，清季民初以詩文蜚聲當世，與洪樵舲、佛矢，及助辦寧波僧教育
<頁 id="31p1312"/>
會佛教會之陳屺懷、馮汲蒙二公，皆與八指頭陀以詩相唱和。辛亥夏，余自五羊歸甬
，從八指頭陀識居士，亟承以詩贈余云：「阿師長不滿五尺，光氣隴罩千緇流，語言
鬱鬱有至性，眉額蒼蒼橫大憂。……………………仇，夜深出定忽拊掌，射殺天狼四
十頭」。余至普陀懷之，乃次韻云：「平生弈弈飛動意，欲決滄海回橫流，忽逢慷慨
悲歌士，各有沉淪破碎憂。力弱難援天下溺，心孤遑恤眾人仇！別來思子不可見，望
盡蒼茫雲盡頭」。遂成詩中至契。入冬、又次前韻云：「吾喙三尺天難訴，零涕空益
寒江流，幽抱不關謝塵水，苦茶無力解奇憂！腐骨何妨齊舜跖，文心容易鑄恩仇，丈
夫存想能空闊，那許青絲坐絡頭」！次年又懷故云：「最憐乍相見，深談不覺多，熱
情溢顏色，奇語入詩歌。論世餘憂憤，交人慎涅磨；迢迢一問訊，消息近如何」？復
作逃空圖自題七古於上，索余和之，乃次其韻云：「眾生不至盡成佛，三毒未可連根
拔，色聲紛為增上緣，哭罷淚花哀秋蟬。一間之隔亦何遠，可憐曠劫空追伴，狂心只
愛鏡中頭，與世茫茫貉一邱！夫子乃以一遁了，嗒焉若喪更無求；嗥豏不嗄能兒子，
<頁 id="31p1313"/>
因其固然順其理。琉璃天籠芙蓉山，別有意境非人間，蹴踏堯舜追務許，不管大陸走
狼虎」。民六、嘗為余詩作序文，為文學界稱賞，乃後併余民六、民七詩稿，及劉道
尹驤逵等序俱逸失，殆堪痛惜！居士有學子章誾號巨摩，力學居士詩文書法皆神似，
主筆四明報，亦交稔。余曾貽以一絕云：「結交三載幾離合，入世兩人咸煩憂，便欲
千山萬山去，嗒焉坐忘高峰頭」。君與其師君木及馮汲蒙、洪佛矢兩居士，皆逝十餘
年矣。佛矢研習楞嚴，顧乏面話。十二年、余主武昌佛學院，曾數度函余研討。汲蒙
長佛教會，過從時頗多，每以一枰圍棋相對，娓娓清談終日。獨陳公屺懷，民十以來
，在西子湖上時一相敘，曾長杭州市及浙江省民政廳。詩文古邃而晚尤好詞。嘗贈余
論文一首，余亦為序東阜睍言，今長浙江參議會。去年七十，曾寄詩壽之：「契僧興
學溯光宣，英采猶然印象鮮。文喻射工尊巧中。道觀漸化黜爭先。清吟幾度懷湖上，
狂寇頻年阻海邊，何日煙霾能掃盡，鄮山青映兩華顛」！（以上二則見宇宙風一百三
十五、六期）
<頁 id="31p1314"/>
<章>六　憶四大國傑</章>
<段/>四大國傑，謂孫中山、黎黃陂、康南海、梁新會四先生也。茲就吾與四傑所能憶
及之關係言，又依四傑逝世之先後敘之：
<段/>孫先生在民國元年一月一日，在南京就任臨時大總統之後，余不久即到南京寓毘
盧寺籌備「佛教協進會」。毘盧寺距總統府殊近，有一孫總統同鄉戚君，亦寓毘盧寺
，余與談及組設佛教協進會之事，彼深贊同，力任攜章程及呈文親交總統批准，蓋彼
固日日至總統府者。一日、邀余直造總統辦公室，為余獲見總統之始。總統當令祕書
長馬君武先生與余接談，同在座者還有景耀月先生等。故佛教協進會後雖因他故未成
，而當時則固已蒙口頭允准者也。民國五年，余閉關靜修普陀山前寺之側。孫先生在
袁逝黎繼之民國恢復後，偕胡漢民先生等游普陀，暫憩前寺。住持了餘及道階法師等
陪游佛頂山，先生睹奇景，曾留有一記文；并為余手題「昧盦詩錄」四字，署姓名於
左。此詩錄是年冬印行，猶有保存者。十四年、公病逝北京，開弔於中央公園社稷壇
<頁 id="31p1315"/>
。社稷壇由內政部先借與講經會，請余講經已旬日矣。因治喪處商講經會，在園內另搭
一蓬廠講經若干日，以社稷壇借孫公開弔一星期。講經約月餘，故開弔畢余仍在社稷
壇講旬餘始圓滿。而開弔時，余因講經同在公園內，故曾至社稷壇謁公遺體瞻敬，並
書一聯以輓云：「但知愛國利民，革命歷艱危，屢仆屢興成大業；不忘悟人覺世，捨
身示群眾，即空即假入中觀」。十八年、在美國之報紙上獲悉梁新會之病逝，乃於芝
加哥赴舊金山車次，成弔時哲詩四律，首律弔孫公云：「普陀山上題詩錄，社稷壇中
謁哲魂。華族勛高洪武帝，英年秀發翠亨村。權分治政三民貫，學闡行知一說存。身
仆黨興能建國，同呼不死有精神」！一二句之本事，可見於前也。
<段/>「兩度津門佛理論，世呼菩薩豈無根！中原首歎歸人望，北海高眠繫國魂。先後
順時開總府，去來因勢泯爭痕。臨終一電稱朝野，猶見人心直道存」。此余弔黎黃陂
詩也。第一句亦有本事：民國八年，有二喇嘛被日人挾弄；留日學生陳定遠憤攜返國
，至北京籌設全國佛教聯合會，以期蒙、藏喇嘛內向。余亦以事至北平，遂被陳君邀
<頁 id="31p1316"/>
與覺先、道階、王家襄、張一麐、莊蘊寬、夏壽康、湯薌銘、胡瑞霖諸公共促成其事
。時黎公居天津，余與陳君被推赴津謁公，請提倡號召。由陳君預洽後。黎公遂約余
晤談，論佛理雖甚契，而對倡導佛教聯合會，未蒙遽允，故陳君運動之事未成。十四
年夏，余又以講經赴京，湯薌銘居士等迓於津，黎公設蔬宴余及湯居士等於津宅。對
余擬赴歐、美弘法，表示贊助。而世之以菩薩稱公者，雖以公慈和不爭而非因公學佛
，然公與佛法亦曾實有此因緣也。
<段/>康南海在杭州西湖蕉石鳴琴築天游山莊，民八至民十，余居西湖南山淨梵院、淨
慈寺、及北山大佛寺、彌勒院者亦將兩年，余屢訪先生於蕉石，而先生亦時放舟淨慈
、彌勒，茗談往往移晷。余併大佛、彌勒，復古兜率寺，先生為書寺額。民十冬、徐
菊人大總統派由倪譜香君等送余「南屏正覺」之匾至淨慈，公亦來賀。談及戊戌徐東
海佐袁項城幕，康與袁有所商事皆徐傳遞，意氣甚豪。十一年、公游洛陽祝吳子玉之
壽，講學陝豫，抵武昌，當局邀講中華大學，余為佛學院長亦被邀與公敘舊，自是迨
<頁 id="31p1317"/>
十六年聞公逝青島，不復再聚。公自言早年於佛法有深契，但因好色故未能修證，而
最自負者為書字。光緒間，余讀公大同書，迄今猶覺不能不推為清季開救國風氣之一
偉大思想家。亦曾弔以詩云：「琴鳴蕉石證天游，曾向西湖共一舟。萬木堂間多士集
，公車書上大名留。未成君憲長遺恨，已變民風勇補修。青島忽聞歸物化，怒潮時正
撼神州」！
<段/>梁新會之飲冰室文集，在光、宣間余即喜與譚嗣同仁學及莊子間雜讀之。而民九
十間公治佛學頗勤，余出海潮音月刊亦已為公注意。十一年、武昌中華大學辦暑期講
演會，公與余均被邀請，始獲晤敘。時李開侁、湯薌銘請諸居士方組佛學院董事會，
請余為院長，公亦加入為董事之一，遂被推為第一任董事長。邀講佛學院外，并於中
華大學特開一大會，請公及余并傅佩青講佛學，集聽者千人以上。旋又同游黃岡赤壁
，謁湯公化龍墓，盤桓旬日間，樂談佛學無倦，覺其晚年專從講學貢獻於青年殊盛，
甚哀其誤被庸醫致死，因痛悼公遂并弔孫、黎、康三傑，詩云：「漢水江城憶舊遊，
<頁 id="31p1318"/>
黃岡赤璧賦同舟。文章早歲聲華溢，政事中年感慨悠！好學更能敦晚節，高行自足繼
前修。徹觀無我空生死，留有心光照九州」！（見宇宙風一百三十七期）
<章>七　憶昱山豁宣</章>
<段/>昱山，初識於天童戒堂，一桌對面二十日，長余十餘歲，常州人也。頗曾讀書從
政，面微麻而身瘦頎，傲然百餘受戒僧中，落落寡語笑，有雞群鶴立之概。余亦未與
談話，然對其印象頗深。後三年，入慈邑汶溪西方寺閱藏經，同住藏經閣中。初至時
，助余安置寮房，熱誠勗勉。昕夕晤對，研究唱和者，間續歷二三載，真摯高純，為
第一生平益友。一日興發，曾各和西齊淨土詩百零八首，稿均未存；然見潮音草舍詩
存者猶夥，如和其巖居韻云：「深宵定起欲三更，獨坐蒲團對月明，最愛石窗虛不掩
，清光寒映佛前燈」。秋雨與昱同作云：「凋寥九月秋，惆悵霏霏雨，蕭瑟暮林寒，
蓬茸荒草腐，傷將佛日蒙，思揭魔重睹，聆彼滴無停，惱人心最苦」。同住者，猶有
池蓮──後為金山方丈名淨寬──，重九與之偕昱山同登高云：「識得蒼狗幻，浮生
<頁 id="31p1319"/>
誠如寄，忽忽光陰幾，童年耄易至。春冬秋夏四，時時物景異，重陽今已蒞，佳節寧
忍棄！且為引朋類，躡蹻被寘翠，霏霏寒葉墜，群山為醉睡，搜尋窮幽邃，空谷驚魑
魅，行行巖岫次，各契煙霞志，嗟彼役名利，辜負逍遙地」。宣統二年秋，重至汶溪，
贈昱山云：「往返何憧憧，離合何匆匆！等閒一為別，等閑又相逢。憶曾與子此閱經
，聯吟夜守孤燈青，那堪南北東西後，缽囊書篋仍飄零！幾年嬴得髮種種，胸翅腹刺
慚且悚，德未加修業未進，此外寧足較輕重！坐破蒲團浪費草，研窮三藏空數寶，骯
髒人寰瞭倒頻，人心何心猶羨早！惟君爵然出塵滓，物外逍遙輕且奇，碧梧玉溪高士
魂，寒松瘦竹幽人姿！相向話舊兩繾綣，不覺夕陽紅一線，楓林遙映疑桃花，疑及桃
花羞人面。吁嗟乎！虛空奚故有天地？天地生人復何意？孰主張是敦綱維？顛之倒之
毋乃戲」！蓋是時余已歷游蘇、杭、南京、廣州，而君則一度至普陀外，端居經閣未
他出也。
<段/>君於民國前一年，曾與湛庵度夏普陀山般若精舍，相距余所寓錫麟堂纔半里，過
<頁 id="31p1320"/>
從甚密。湛庵、昱山與余曾唱和云：「不入塵勞境不融，聖賢仙佛一般空，高天廣地微
茫裡，萬古千今夢幻中。心鏡虛明非推物，耳根圓澈不妨聾，欲憑海水為喉舌，吐抱
傾懷一折衷」。「功到洪爐點雪融，矯然鸞鳳翅摩空，青山不逐浮雲變，群象虛涵碧
海中。如此波濤喧宇宙，要憑霹歷震頑聾，慧光不返娑婆照，誰慰殷殷古佛衷」！又
續昱山同遊千步沙七韻云：「夏日攜知己，行行千步沙，涼颸動衣角，人影落濤花。此
樂真無極，山高水更賒，奇峰疑疊浪，松老布重杈。境勝渾忘俗，泉清可煮茶。梵宮
凝遠翠，綠樹映流霞。遙指濃陰處，疏鐘古佛家。日臨波似錦，風到水如紗。叢柏參
天立，林楸夾道遮（昱）。忘情狎漚鳥，杜口擬毘耶，不識青牛氣，羞乘白鹿車。為
天憂老大，與海鬥豪奢。神理薪傳火，玄機兔脫𦊨。江山恣游眺，缾缽足生涯。漫索
枯腸句，當彈卻手琶。遲遲一來去，歸路夕陽斜」。
<段/>君在民元後，一向靜居普陀般若精舍，十餘年不稍移。余民二懷之云：「孤光矚
玄悶，高蹈自奇矜，愛我意偏摯，真理期共尋。也憐今日事，有負故人心，那得清溪
<頁 id="31p1321"/>
上，同披明月襟」！然君居普陀數年後，超教入禪，將昔時抄綜經論之稿，概付以火
。民三再訪之，筆硯塵封，日唯孤坐，偶語寥寥，意益警闢，爰摭其零篇斷章曰「昆
陵集」，并為之序，至民十為刊入海潮音內。民五又贈一絕云：「人在永嘉天目間
，點紅塵亦不相關，三年牧得牛純白，清笛一聲芳草閒」。民七、得來詩，又和贈云
：「萬六靈樁夜吐芬，閒田地上獨耕耘，木雞啼出寥天月，蕉鹿眠深空卻雲。白浪紅
塵全大用，鳥紗黑汁露真文。歸家漫道無長物，四海昇平總屬君」！民十七春，君擬
養老杭州迴龍寺，過杭州靈隱，盤桓三日，曾和詩三首：「春滿湖山花滿林，連朝陰
雨阻探尋，老天不解如人意，何日方能慰此心！儻得狂風騰虎嘯，盡教枯木作龍吟。
浮雲掃盡晴空現、湧出紅曦換綠霖」。又、「朝辭南海雲，暮飲西湖水，剎那發真照，
十方虛空墜，化為春雨聲，不露日月面，無二無二分，何處更相見」？又：「不從山
上見，即向海邊逢，恰是紅初瘦，悠然綠正濃。深懷明太祖，來吊宋高宗；吸盡西江
水，迴龍去作龍」。乃君一去迴龍，仍返普陀。民十九、二十，雖偕了空居士疊於普
<頁 id="31p1322"/>
陀談敘，迄未成詩。二十二年春至靈隱，聞方丈卻非告余，昱山信徒在杭州花塢為造
一精舍，邀住怡養；乃至杭偶跌一交，未幾病逝。余聞之驚悼，偕卻非亟往訪之，則
蹤寂庵荒矣！嗟喟無已！而昱山雖未開堂說法，其深徹禪宗，為民國獨步！武林高子
白、桂林范少石等均深慕之。印光法師不輕許人，尤不輕許禪，亦於君獨許得禪宗髓
。君晚慨禪林寥落，亦願重振宗風，惜忽順無常，誠宗門之不幸哉！
<段/>普陀般若精舍所遇之湛庵，名豁宣，號黃鵠山人，楚麻城人也，亦為與余詩誼之
最深者。初見時，即贈予七律四首，乃和詩云：「數載愁顏一旦開，千年重見遠公才
！堂皇幾坐菩提樹，談笑曾登般若台。高蹈還殷入廛願，前身應是淨居來！自慚羽弱
飛無力，洙泗頹波挽未回」。「入塵垂手幾秋春，閱世雙眸久更新，諸佛不離生死際
，滿街都是聖賢人。六傳正法祗衣缽，百丈清規及米薪，應是蓮花淤泥裡，在塵不染
倍堅真」。「未能相喻不言言，默爾潛消萬劫冤，舉世方隨雲變幻，幾人深見道根源
！微茫淺霧籠新月，黯澹斜陽照古原。禍亟天心猶未悔，沈沈大陸待誰援」！「中原
<頁 id="31p1323"/>
破碎復支離，不幸人間值此時！靈運中年感哀樂，東坡老筆雜歡悲。陰成綠葉嗟無及
，絲盡春蠶不自知，猿鶴沙蟲憑變化，伴君黃鶴且吟詩」。同至汶溪，贈歸普陀云：
「又泛輕舟去水汀，秋風聚散悵浮萍！林巒薄暮煙微紫，蟋蟀征宵草尚青。海國應憐
人窈窕，天涯怕看月娉婷。此行遮莫增離思，珍重黃花晚節馨」！民初、在甬江相別
云：「漫從離合動歡悲，境變情真興未闌。獨抱孤懷不求訴，經多奇險轉忘難。聊將
愴惻纏綿意，強作疏閑放達觀。他日入山重有約，與君同當夢痕看」。於別後又懷寄
云：「去年於此日，白華一笑逢，狂名昔曾識，道誼便相濃。肝膽猶如鏡，合離無定
蹤，頗能略形跡，令我想俞鍾」！民三之秋，君自邗江特至普陀送余入關。迨別歸，
乃贈四言二首云：「秋雨瀟瀟，沽履及袍，彼上人者，來自江皋。一杯滄海，千里迢
遙，亦裹餱糧，亦狎驚濤，天涯良覿，道誼孔昭！欣添丰韻，長髯飄搖，作十日醉，
苦無醇醪！何以興只，新詩一瓢」。「秋風怒號，行色搖搖，彼上人者，歸乘浙潮。一聲
珍重，萬木刁調，離愁渺渺，別緒忉忉！波兼月湧，浪拍山高，明星疏逖，碧天寂寥
<頁 id="31p1324"/>
，我心如結，師形其勞！何以慰只，歌此長謠」。次春、聞返楚鄉，再以詩送之：「
得得重飄滄海舟，去秋曾共詠東樓，一山舊雨聯新雨，千里鄉游繼客游，不可教應憐
孺子，再相逢約在揚州。黃鸝叫得人心碎，別有奇愁勝別愁」。又和春日出瓜洲口云
：「春波鱗鱗搖圓湛，扁舟如登蜀山棧。聞道吳市吹簫客，渡江曾此逃楚難，徬徨一
疑脫龍泉，翻教漁父投深淵，蘆中人兮蘆中人，呼不出兮今幾年」。又和過漢陽歸元
寺吊雲岩云：「剔燈曾共展奇文，今日重來倍憶君！一挺孤身忠佛國，幾經浩劫戰魔
群。已留壯節心應慰，無後知音琴可焚！小繫扁舟又東渡，何時重吊漢江雲」？又和
五十初度云：「昔昔今今兩不遷，故人非故獨君憐，芒鞋簑笠三千里，楚尾吳頭五十
年。舊雨尊前祝生日，小晴江上養花天，傾懷放抱形骸外，攜手飄然總欲仙」。「江
樓閱盡古今人，添得空王一素臣，黃鶴杳然餘故址，白鷗聊爾豁愁顰。俠邊肝膽冷不
熱，筆底雲煙幻亦真。興到應忘吾老矣，及時歡賞趁芳辰」。又和閉關揚州云：「璠
璵古玉淨無瑕，愛我偏將燕石嘉。楚北詩名傾耳早，海南禪影未肩差。寄書每署忘年
<頁 id="31p1325"/>
字，對鏡曾經較鬢華。不肯一關同此築，料來只是怕多蛇」！「德鄰曾締記谿清，幾
度經窗話月明，聚首且留來歲約，寸心難忘去秋情。業多枉自遯山澤，隱大何妨在市
城！千里詩筒遠相寄，祝平安更報安平」。「詩禪處處常安樂，早是雙修福慧兼，准
備一生超十地，豈從四果滯三賢！微塵剖出經千卷，片念圓融劫萬年。江漢炳靈無障
礙，潮音應共法音宣」。「混跡沙門濫吹竽，形聲狼藉我誰如！原知道誼同山重，猶
恐交情共歲除。況未介眉黃鵠壽，又難飛夢綠楊居。閉關今得真消息，何幸天涯展尺
書」！君長余二十餘歲，來書每自署忘年弟。然民五奔其師喪於武昌公所，奠居不復
他出。民八、余初至武漢講經，遂再訪晤。後於武漢雖常見，乃詩興闌珊，迄鮮唱和
。君詩稿盈寸，日記筆錄亦夥。居武都公所後，尤好購藏古書，長日一編，鉛槧殆遍
。民十六、避兵返其麻城故鄉，遂鮮音問。後聞孔雯掀參政告，始知曾以所藏書萬餘
卷捐贈麻城圖書館。晚年潦倒不堪，奄忽化去。詢所積詩文稿，亦無復知者。回憶之
，曷勝黯然！
<頁 id="31p1326"/>
<章>八　憶沙淦呂大任</章>
<段/>民初、余本平等普濟之佛法，一方擬改造僧團制度，一方究談空想的科學的各種
社會主義。江亢虎的社會黨，劉師復的無政府黨，均相接近。相習之知名士女，如殷
仁、張天放、徐安鎮、陳冀龍、張克恭、林宗素、蔡漢俠，傅文郁等，其不滿江亢虎
而別組新社會黨之沙淦，對余尤備致殷懇。所編「社會世界」，拉作文獨多，而給沙
淦經濟之援助者為呂大任。大任皖穎志士，名蔭南，亦名重遠，別署重憂；意極高遠
。沙淦二次革命時，返南通故鄉被害，新社會黨乃散。然重遠佩余文章，自辦印刷所
，請余主編「良心月刊」。雖未半年停辦，其風義至足嘉也！民二夏、偕遊西湖，車
中口占一絕贈之：「一片難尋乾淨土，同車幸託好良心！養痾賸有西湖好，山秀波明
古到今」。又、同游湖心亭云：「湖心亭外翠煙浮，千里何曾負此游！四面青山憑眺
裏，料應解盡重憂憂」。重憂現為安徽省參議員，並信佛護教甚篤。由志士而名士，
由名士而居士，此中國人生之三部曲，在君一以貫之。去冬、曾託某君特函垂問，厚
<頁 id="31p1327"/>
意殷虔，并述余昔年贈詩一聯，蓋見志士暮年，猶有壯烈之概焉！（以上見宇宙風一
百三十九期）
<章>九　憶盛季瑩汪莘伯</章>
<段/>民國前二年，易哭庵詩老與張伯純、汪莘伯、盛季瑩、金芝軒、張檢齋、于明若
諸詩人，游廣州白雲山安期巖，訪余雙溪寺，以詩唱和。別後，汪莘伯與盛季瑩，時
有詩笥往返。莘伯字篤甫，號澹寧，杭海寧州人。余原籍屬石門（崇德）而生長海寧
州之長安鎮，故與有小同鄉之誼。時以候補道居粵垣。余次春以詩代柬再邀遊雙溪云
：「桂香猶記染衣巾，又見寒梅照眼新，高士倦拋青史臥，野人閑與白雲親。乾坤夢
裡驚棋局，涕淚樽前灑麴塵，溪上好花開恰半，且來同賞早遲春」！五月間，余以吊
黃花崗詩，為官吏所偵，不安於粵，又寄詩二律云：「雨時猶帶一分寒，炎夏方長未
易殘，遠客偏多愁裡感，故鄉只在夢中看。年來卻為嚶嚀誤（指作詩），此際真成去
住難，別有憂思眠不穩，非關月影上闌干」。「人間溽暑又嚴寒，易葛移裘總覺難，劍
<頁 id="31p1328"/>
作龍吟亦徒爾，夢如螺旋未能殘。一天星斗明明見，滿地胭脂默默看（三月二十九日
諸烈士流血），萬種愁懷誰遣得，曉猿啼徹大江干」！承為向粵吏開解，並助資俾還
浙。余歸甬，秋後聞已棄官入羅浮，有懷澹寧道丈一律云：「寂歷幽扉鎮日扃，天痕
薄暮壓簷青，三杯白酒忘身世，一卷黃庭養性靈。秋月滿軒吟橘頌，春風半席檢茶經
（借），料應太息人間世，自鼓瑤琴祗自聽」。蓋身曜鬚清，真有仙風道骨之概。民
元又懷之云：「吟髭清可數，仙骨幾生修，異地隆鄉誼，珠江厭宦游。忘情參太上，
有夢入羅浮，應與梅菴李，同為第一流」！然自後竟莫聞其蹤息矣。
<段/>季瑩又字艾舲，號濠隱，江西人，故又號豐城劍人。居粵候補知府，家素封，交
游甚廣，尤好詩文友，遂相和獨多，並書贈橘頌、茶經。後辛亥春以哭弟詩寄白雲，
乃和韻慰之云：「不堪交臂已非故，可奈回頭歲又新，容易光陰客中過，最難兄弟老
相親。尋常啼笑紛哀樂，漸覺悲歡隔夢塵，且共忘情遊物外，眼前惜取白雲春」。又
贈七律五古各一首云：「溪聲落落無今古，山色悠悠自舊新。蒙叟道窮天地秘，坡公
<頁 id="31p1329"/>
心與物民親。精魂各有三生石，世界誰憐一聚塵，獨抱杞憂濠上隱，渾忘花月滿簾春
」。「粵山繞珠江，碧螺纏銀練，映作琉璃色，畫出芙蓉面。玲瓏安期巖，莽蒼越王
甸，鶴舒昔曾登，雙溪乍相見，分明舊精魂，重向石上現。吟心與禪心，渾然成一片
，秋高又春深，往來願忘倦」！余退雙溪後，延住江西別墅，有詩紀之云：「數級石
通仙館閣，一泓泉擬小蓬瀛，斜風急雨新晴後，坐納新涼水上亭」。「笑似鷦鷯占一
枝，大難身世費支持，祗憐得共神仙住（內祀許真人），苦雨淒風也有宜」。粵大詩
人梁節菴（鼎芬），亦新自鄂省歸，濠隱以余詩數誦節菴，節菴謂有宋九僧遺韻，題
宋九僧詩集及書聯一持送雙溪寺，余歸浙後遂隔音問。民元懷之云：「詩心秋水澹，
劍氣暮虹飛，元詠冥神理，高懷慕采薇。書藏星宿海，香染芰荷衣，憶昔憑將護，溫
恭意入微」。（以上見宇宙風一百四十一期）
<章>九　憶許地山先生的一面</章>
<段/>十五年七月我到了星洲，成了星洲各報上天天登載著講演或起居的名人。那時本
<頁 id="31p1330"/>
有一游南洋各地或從此放遊印度或歐、美的遐想，但因熱病生起了，星洲的緇素友人
，感覺得有轉回溫寒的國內需要，淹留月餘，便折回而香港、而廈門、而上海，已在
中秋後了。一離熱帶到香港，病已全愈。
<段/>在星洲的短期裡，在未生病以前，報上也登載著許地山博士從英國牛津大學研究
梵文、佛學，并曾往印度考研佛教。并說他十年前在漳州受基督教洗禮，後入燕京大
學得神學士，由燕大助資赴美、英研究宗教學，這次學成歸國任燕京教授。在星州小
住，基督教某學會請他公開講演，但他比較宗教，卻說佛教勝於耶教，世界將來的宗
教應是佛教而非耶教。耶教人士聞之，殊不滿，然亦無奈他何！
<段/>一天，蔣劍一、蘇慧純──當時我在星洲發起中華佛教聯合會星洲分會的中堅人
物──來告訴我，說明天他們請我午齋，并約許地山先生同飯，我才於第二天與他同
席。席間談了些關於梵本的法華經等語，大概他只聽我談，不甚多說。以後終於不曾
再會，然一個沉靜寡言的學者，已留在我記憶中；而見到他關於文學或史學的書，也
<頁 id="31p1331"/>
時歡喜看看。
<段/>二十四年冬，我到香港，那時他已是香港大學之文學院長。東蓮覺苑開會歡迎我
，據何東夫人蓮覺居士說：已約他并得他答應來會。我也很歡喜多年闊別後可得重敘
，但概臨時因事沒有來，所以終只一面的緣。（見海刊二十四卷七期）
<章>一０　憶魯迅先生的一面</章>
<段/>十八年夏天，我從歐美游歸。那時、我因為是廈門南普陀寺主持兼閩南佛學院院
長，經過數月後，於秋際回到了廈門。寺中設盛筵與我洗塵，邀了十多位廈大的名教
授來作陪，有顧頡剛、莊澤宣、沈尹默、孫貴定、繆子才、羅培常、陳定謨諸先生，
而魯迅先生也為其中一位。我也有舊識的，也有新會面的。入席時，推林校長和魯迅
先生坐在我的鄰座，那時我的學生芝峰、大醒、亦幻等，已在看魯迅先生的書，學生
已受了他的文學影響，但我卻未見過他的書。所以當時寒喧一二語外，只林校長與我
談話。然有一沈默無言、傲然自得的人的面影，迄今仍留腦海。（見海刊二十四卷七
<頁 id="31p1332"/>
期 ）
<章>一一　憶陸費伯鴻先生</章>
<段/>民七之夏，陳元白、蔣雨岩、黃葆蒼三將軍，初從余聞佛法於普陀。發心勇銳，
將刊行余集著之道學論衡，及大佛頂首楞嚴經攝論。適中華書局總經理陸費伯鴻──
時滬上有兩陸伯鴻，君名費逵，因加費字以別之──先生亦浣暑至山，陳將軍等與相
識，以余稿交託并引與余相晤，暢談移晷。陸先生是時乍習扶乩，頗談扶乩事。後余
至滬，出覺社季刊，又訪先生於中華書局，商委託印刷發行事，當蒙介與俞仲還先生
接洽，後遂不復再敘。時中華書局設靈學館，編錄乩語及時人論著，印行靈學雜誌。有
人邀過其壇。余告以乩之二偽：一、人偽，乃純出扶乩之作偽，覘寫字、鬼照像等，
往往而然。二、鬼靈精魅偽，雖不出扶乩人而確有潛靈運之，然要為游鬼老精，假稱
佛仙或古聖先賢，藉得人歆供而噉飲食精氣，所稱某菩薩、某神聖鮮有非偽者。所登
偶多奇驗，亦山鬼所知不出一年之類，若傾信之每使人迷誤，故拒不往。但靈學雜誌
<頁 id="31p1333"/>
，則嘗取余之二無我論等轉載云。（見海刊二十四卷八期）
<章>一二　憶張季直先生</章>
<段/>民七秋，余編覺社季刊，賃屋居滬之日較多，民八、復為劉笠青、史裕如等社友
講唯識論，樂天修養館主劉靈華居士亦時過從。靈華持法華，與江謙先生善。江居士
初研佛學，邀談頗契。江曾長南通中學，為張季直先生高弟，累函張先生稱道余。張
先生在清季，與蔣維喬先生等辦新政、新學，頗毀奪寺產。蔣已皈依佛教，而張先生以
夫人禱子觀音岩，晚年得子，亦由是崇佛。其兄張三先生，既修復南通諸剎；張四先
生亦集唐吳道子以至明、清名人畫觀音像，添以沈繡諸像，建閣供陳。復於觀音岩舊
宇，撤而新之。遂邀余赴通講普門品經，派門生費範九君至滬專迓。費君亦通名士，
自滬登舟，暮發而晨至，偕造四先生舍，接待殊殷。集南通政學勝流設蔬聚談，費君
又導之暢游南通諸剎，及當時奉為模範之工廠、學校、公園、劇場、博物院、美術館
等南通新建設。翌日、費君陪覽狼山諸勝蹟，而寓余觀音岩新構。第三日開講，講凡
<頁 id="31p1334"/>
三日，南通各寺庵僧尼及信佛士女集聽者盈座。講餘應各寺齋供無虛午。第二日、張
先生邀邑中士紳臨聽，再度傾談，手寫七言一律為贈，曾影印覺社季刊。張先生不獲
大展經綸於國，退而建其鄉，中外人士爭至參觀，而先生自謙為村落主義云。是秋、余
應北京人士請講維摩詰經，殷仁庵居士撰緣起，引張元詩中「師儻能為龍象蹴，安排
丈室講維摩」句，謂有預兆，京人士爭傳為佳話。然十三年，余由泰縣、如皋過南通
，亦不曾再晤先生云。（見海刊二十四卷十一期）
<章>一三　憶莊思緘蘊寬先生</章>
<段/>莊思緘先生，武進人，清季任廣西龍州兵備道，節練新軍，故陳元白、趙恆惕、
李曉園、黃葆蒼諸新將在廣西者，皆與之有舊。民國南京臨時政府成立，即任為江蘇
都督，亦是之故。後由袁世凱任為肅政史，風骨清峻，文武官吏嚴憚之。而與熊秉三
、張季直諸名流相善。民八、北京緇素發起講經會，請余講維摩經於象房橋觀音寺，
發起人推先生與平政院長壽康院長為會長。先生時所任為類於現今監察院之某某院長
<頁 id="31p1335"/>
，每日聽講無虛席。由是余民十、民十四諸講經會，先生無不領導。民十講經次，組
設金卍字會，賑北五省旱災，救濟難童數千，亦先生為之長；而總辦其事者，為馬冀
平居士。十四年，先生以自備馬車邀余同行次，談及並世人才，最佩張季直先生。民
十五，余至北京，先生似已退老江蘇，自是不復再晤。三十年、偶於重慶南岸汪山放
牛坡避空襲，邂逅莊先生之夫人，余在北京雖屢見而未之識。莊夫人頗熟識余，因言
及昔在北京事，乃知先生已捐館，莊夫人頃依婿女居汪山云。（見海刊二十四卷十一期）
<段/>（附註）　九至十三，係自「雜憶和雜感」中分出，編入此中。
<頁 id="31p1336"/>
<文>唯物的宗教觀觀不到佛教</文>
<段/>亞東圖書館發行之唯物的宗教觀一書，為馬克思主義的宣傳品，一覽可知。其批
判及斷定「宗教」在不久的將來必致滅亡，雖亦將佛教牽連在內，實際毫不能觸及於
佛教。例云：
<段/><偈>宗教是民眾幻想的幸福，是民眾的鴉片。他把世界意識顛倒起來，把自然
和人類自己產生的世界和社會認為神造的。把人產生神的事實顛倒為神產生宇
宙與人類，否定了人類能創造他的歷史和前途，而要人坐待神之賞賜，要人類
不自己去解放自己，求得他的幸福，而把幸福與解放推到天上和來世。這就是
叫人承受現實的痛苦，屈服在一切支配勢力之下不要動彈，阻障著社會的進步
。所以、民眾必要消滅這種幻想的幸福之宗教，才能夠有真正的幸福出現。宗
教的批判，就在要打破這種幻想，豎立新的世界觀。</偈>
<頁 id="31p1337"/>
<段/>就此文觀察之，除來世兩個字稍觸及佛教之外，其餘全不曾動彈佛教；而且與佛
教之批判其他一切宗教者，同一理論。所以馬克思主義者，並不能用理論來反對佛教
。其實、社會主義的社會真正實現，佛教不唯不應隨其他一般宗教滅亡，而且還應為
其時唯一信仰的宗教。所以、著者自稱其書為「照見宗教原形的顯微鏡」，而不知佛
教並未為之照見；由此雖自稱為「推算宗教命運的課命術」，亦不曾能推算到佛教前
途的命運。而更顯微更知命的佛教，反有照見馬克思主義粗謬的原形，而算定其滅亡
命運的可能。如曰不信，試一讀余所著自由史觀、真現實論及舊新思想的變遷與佛教
的關係，自知所言之確當。（見海刊十五卷八期）
<頁 id="31p1338"/>
<文>佛教戒殺與弭戰</文>
<章>主張全國皆僧</章>
<段/><偈>上海不愧先進，不論國內任何事故發生，上海必首先倡議對付。其專司此
項對付事宜的，不消說只有著名的幾個團體，這幾個團體也好像專為對付需要
而設立的。管他對付得有無效果，好在只消發一派議論電達各國就得了。最近如
湘、鄂構兵，上海就也有和平運動。怎樣運動呢？偌！四商聯合會主張聯絡東南
五省商業團體，共圖弭患之方。我說這樣隔靴搔癢的辦法，那裡能收效果，還
不如佛教和平會緊急會議所提主張，來得切合實用。他們宣言說：我佛以殺生
為五戒之首，異類眾生尚不忍殺，何況同類同胞？欲求戰禍停息，務使人人不
殺，方能共享和平。要請各處佛教團體介紹同志前來，共圖進行。他們所謂同
志，簡單說一句，就是勸人皈依佛教做和尚，倘使各處佛教團體真的能把各處
<頁 id="31p1339"/>
一切人類都介紹來做同志，就是軍隊弟兄也不妨運蓮花妙舌只得去勸化。只要
勸他們醒，能夠信仰你，自也會放下槍砲立地成為未來之佛，暫做現在之僧。
此種辦法苟能普及全國，不難變成全國皆僧。大家不肯殺生，和平不是就可實
現了嗎？所以我十分贊成這種主張。</偈>
<段/>近由友人將上列一則報紙剪來寄我，雖未知為那一年的那家報，其滑稽的微諷，
似乎已有「幽默」的作風。但在此短文中也犯著了一般國民對於佛教的一種誤解，故
先略為解釋。如云：「他們所謂同志，簡單說一句，就是勸人皈依佛教做和尚」。以
為皈依佛教就是做和尚，這是國人對於佛教一種普通的誤解！殊不知所謂戒殺生於五
戒之首的五戒，尚為佛教在家信徒所受戒，并未出家為和尚，何況僅受三皈的也可謂
之皈依佛教的信徒？則連五戒也可未受，何況是做和尚？
<段/>要之、佛教勸化全國乃至全世界的人皆受三皈、持五戒、行十善，是有此願望的
。勸化皆做和尚，如所謂：「此種辦法苟能普及全國，不難變成全國皆僧」。乃全出
<頁 id="31p1340"/>
不知佛教制度之錯誤思想。蓋佛教之僧──即通俗所稱和尚──，猶基督教之牧師與
天主教之神甫。例如比利時全國人民皆為皈依天主教的教徒，豈皆為「神甫」也哉？
然此亦中國「僧格低濫」，使一般國民已不復認識「僧」在佛教中的地位，致積成此
種迷謬，故余力主減少僧數、提高僧格也。
<段/>然佛教和平會宣言所云：『我佛以殺生為五戒之首，異類眾生尚不忍殺，何況同
類同胞？欲求戰禍停息，務使人人不殺，方能共享和平』，固確為名言至理！五戒、
十善，皆以不殺為首，不殺以充養仁慈惻隱之心，亦猶五常以仁居先也。同胞不殺，
則全國和平；同類不殺，則全世界和平；充類至盡以至於異類不殺，則萬物各遂其生
，而天地之大德始全。鬼畜減少，人天興盛，即人間世可轉變為極樂安養之佛土。今
欲醫好同胞之傷害，恢復民族之親愛，亦必涵養其不殺的仁心乃能致之。奈何掉以輕
心，竟以勸化皆做和尚主張全國皆僧的滑稽語譏之！（見海刊十六卷二期）
<頁 id="31p1341"/>
<文>論四川至誠學社文件</文>
<段/>四川有至誠學社社員，與鳳箎張先生為友，張先生則四川佛學社社員也。行文婉
妙，說理精圓，然不能割儒生愛習，好援佛附會儒書。劉子充居士常譏其因見佛能有
益於儒故學佛，非真能學佛而尊重三寶者。張先生自為之解曰：吾非敢不信佛敬僧，
特尊孔耳。吾始雖因佛能有益乎儒而學佛，卒之則以儒亦能有益乎佛，故不棄儒耳。
余統觀張先生之言論，則其所自解，洵非誣也。今先生已歸道山，其友投寄以至誠學
社大綱中國政治系統圖序，學術邪正辨。余披閱一過，意為「中國政教系統圖序」，
「學術邪正辨」，頗存純粹之儒家面目。「至誠學社大綱」，以援佛附儒，使儒失其
醇，佛晦其真，而復無益乎施用。繼而切思之，覺有勿然者：夫處今而言佛，但將佛
海中世間出世間之善法盡量發揮之，用為融攝，則盡東西古近之一切宗教學術靡不可
融攝者；用為揀除，則盡東西古近之一切宗教學術靡不可揀除者，不應附依一家一派
<頁 id="31p1342"/>
之說而障蔽之也。然處今之世，欲嫥嫥言儒術而冀有以易天下之勢，戛戛乎其難矣！
若「中國政教系統圖序」，雖未嘗非儒術之正，而不唯不能施行五洲諸國，且斷難用
之以維繫中國今後之民心矣。余昔批評近代人生觀，謂儒家為人生觀中之側重家為本
位的人倫者，今既側重人群人道，若熱時之不適冬衣矣，故其言雖美，亦述往者一民
族一時代之政教耳，必執為百世無惑、四海皆準，難已！（見海刊二卷一期）
<頁 id="31p1343"/>
<文>萬有文庫</文>
<段/>萬有文庫有以時人雜著充數者，每多謬妄。若陳捷著義和團運動史，謂：『義和
團蓋發源於白蓮教，白蓮教又發源於白蓮社。相傳晉代高僧慧遠，開淨土宗佛教，集
社念佛，掘淨池以種白蓮，因號白蓮社。其後念佛者，多沿蓮社之名，年湮代遠，派
別繁多，中有所謂白蓮會者，即白蓮教也』。按即白蓮教之白蓮會，乃指元代欒城韓
山童祖父所創之白蓮會，其假託以號召者為彌勒，與遠公白蓮社時隔千年，絕無關係
。僅以偶同「白蓮」二字，即牽連及之，殆猶以孔明為孔丘子孫一般可笑，此可見陳
捷之毫無史識也！（見海刊十四卷十一期）
<頁 id="31p1344"/>
<文>讀宗鏡錄隨感</文>
<段/>宗鏡錄是禪宗發達到極點後──禪宗發達到最後成立之法眼宗，已漸與賢首宗的
頓圓教接近──應運而生的一位延壽禪師，以禪宗融攝許多經論及台、賢前後諸家教
義而成。以一心為宗，即舉禪宗宗旨，照萬法名鏡，乃總攬所餘經教。為成立三界唯
心、萬法唯識之義，援引唯識宗經論註疏者尤多。元、明後，慈恩諸疏隱沒，幸藉斯
錄猶可略窺其義趣。然考核茲錄所宗重者，實為楞嚴等經與起信等論，故於唯識家義
，例則非所依循，故真正支配唐季以來中國佛、儒、道之思想界者──此時之佛以「
禪」為代表，而儒之理學及道之性修則皆自禪源而出──，楞嚴第一而起信次之。此
宗鏡錄一書，乃依當時禪宗極盛之佛法立場，上承前數百年之遺產，而下開後數百年
之流風；直至佛學院與內學院之興建，暨日密、藏密之傳入，其風氣一大移轉，斯可
以見茲錄在中國佛學思想史上之重要也。
<頁 id="31p1345"/>
<段/>壽禪師初住雪竇山，後在杭州西湖永明院──即淨慈寺──甚久，故世稱永明壽
，時主贈號智覺禪師，故即雪竇山之智覺國師是。相傳宗鏡錄始創於雪竇山，後於永
明院續成之，而最盛行於高麗。今高麗以一心念佛為頓門之禪，殆禪師有禪有淨土之
風所致歟？
<段/>全錄百卷，自分為標宗章，問答章，引證章之三。然標宗章前有六頁餘總序，而
引證章後有大半卷總結，故可加總序章與總結章而為五。又標宗章亦祗十餘頁，略明
建立心宗之意；引證章六卷餘，所謂共引大乘經一百二十本恰為三卷，諸祖語一百二
十本恰為二卷，聖賢集──指大智度論等論釋章疏──六十本則一卷有餘，其大段條
理皆甚明顯。唯問答章多至九十二卷有餘，乃隨設問端，隨答又隨生問，綿蕞不斷若
遠山之雲，似無統緒可尋。然細按之，亦不無條段之可分判，例初卷乃答「標宗已明
何須問答開釋」之問，以生起此問答章。二卷則以生佛本空為問端，答問輾轉以明佛
教及斯錄緣起並斯錄自他權實屬何教，被何機等。後問所宗、歷三四五卷，廣辨真心
<頁 id="31p1346"/>
妄心及唯識義，則明宗心也。惜今尚無暇為條分縷析，而綸貫之耳！（見海刊十六卷
五期）
<頁 id="31p1347"/>
<文>評九江地方法院賀方仁之真我論</文>
<段/>後天固偽，先天亦妄；先天若真，偽從何起？真可起偽，則縱復真，仍可起偽，
偽何能止？直須向所謂先天自然處一覺覺破，從世界平沉身心粉碎中大死而復蘇，乃
得初步相應。太虛閱誌。二十五年八月二十一日，在赴京舟次。
<頁 id="31p1348"/>
<文>那伽室遮眼偶評</文>
<段/>連日秋雨淅瀝，山霧傾濛，阻攀躋峰巒之興，失探浴林泉之趣。伏處那伽室，乃
隨摭樓藏新故書籍，聊以遮眼；間亦偶錄一二語，藉破晝睡。
<段/>蔣維喬著中國近三百年哲學史，敘公羊派及會通儒釋的彭、汪、羅與譯述西哲的
嚴、王，爽朗可喜，頗有卓見！然或有不須入而入者，或有應入而未及入者，或詳略
失宜，或派分欠當。例如：王夫之宜隸屬程朱學派，不用另開關洛閩派；曾國藩應不
入或與姚鼐輩另成一派等，故此書祗可當中國近三百年哲學之一部分史料看，未足云
近三百年哲學史。
<段/>王治心著中國宗教思想史大綱，對於中國的宗教史料，亦尚搜羅的相當周到。但
在我們了解佛教的人看來，著者似乎對於佛教了解得太過膚淺，只把佛、道教混說一
起，如佛教不同道教的地方很少說得出來。尤其以基督教到中國來的不拜祖先、偶像
<頁 id="31p1349"/>
，謂是破除迷信，而不知基督教本身是更大迷信，不能不使人疑心他是陰為基督教辯
護而作的！
<段/>許地山著道教史上編，是一本好書！對於道教史前的道家思想，分析得頗為清楚
；對於佛教與道教不同點，著眼尤高！惜乎纔有上編而看不到他的下編！
<段/>張君勱著的明日之中國文化，對於西洋的、中國的文化，述評得相當扼要，但不
無偏缺之處。對於述評印度的文化，所摭采各說，其了解處似猶欠通徹！而所診察現
在中國民族的病情，與復興中國民族之未來的文化主張，頗為精采，但似乎無統括為
「獨立的自由精神」一個名詞的需要！
<段/>方東美著的科學、哲學與人生，洋溢著一種深於中西文學修養的精神，與一般冷
酷乾枯的哲學、科學書大異其趣。其短處在未能敘出西洋的科學與哲學完整之體系，
而長處則在能以詩篇、劇本的文學作品，活躍的點示出人生的科學、哲學的心境。有
些近於叔本華後的尼采傾向，是能不被壓倒於近代唯物的理障的。予人以應刱造未來
<頁 id="31p1350"/>
之中國的或世界的新人生文化之啟示，是一首清新俊逸的佳作！（見海刊二十卷一
期）
<頁 id="31p1351"/>
<文>閱東方雜誌漫感</文>
<段/>本刊（海潮音）二十四卷未間斷，今年東方雜誌三十九卷又在重慶復刊了。
<段/>復刊號上的「耶律楚材逝世七百年紀念」：『公文集卷十二為子鑄作詩三十首，
句云：「十二學詩書，二十應制策，禪理窮究竟，方年二十七」，是公至二十七歲始
窮究佛理也。後奉萬松為師，文集卷八有萬松老人評唱天童覺和尚頌古從容菴錄序曰
：「前復九書，間斷七年，才蒙見寄」。公學佛可謂誠矣』。按禪錄上亦許湛然居士
──即耶律──為得法人也。又云：『元初、天下甫定，殺戮甚眾，公請禁之。汴京
將破時，或欲屠之，公勸阻得全者一百四十萬戶』。汴京之免屠，是一顯明之事實，
人所易知：而「殺戮甚眾，公請禁之」，實為救了整個中華民族，其同湛然居士為佛
友之劉秉忠實同救之。秉忠原為某禪師沙彌弟子，攜見元祖，賞其才，乃還俗做官，
漸至宰相，與耶律最相得。元初、欲盡殺農業漢人，化中國成游牧草原，湛然與秉忠
<頁 id="31p1352"/>
力勸，才阻止其殺戮。此誠佛子入地獄而救苦之實行者，其為中華民族救脫大難的恩
人，方古佛圖澄之於石勒，道安之於符堅，其功更偉！儒史僅知嫉排佛徒，若著民族
史，則當用另眼看之。
<段/>第二號「峨眉山與中國文化」云：『晉以後之中國文化在四大名山，峨眉、五台
、普陀、九華是也。尤以峨眉為普賢道場，五台為文殊道場，於是佛教始在中國立定
腳跟。佛教盛行而中國之文化始複雜，中國人之哲學思想亦大改觀；其中釋、道之融
和，尤為不可思議，凡此奇蹟可求之於峨眉而見其大概』，亦為妙文。以此而觀中國
文化，則知繼承之、整理之、振興之者，非可局宋、元、明、清儒學，而當從隋、唐
以來儒、釋、道文化統籌之也。
<段/>第五卷「明末清初旅華西人與士大夫之晉接」一文，載利瑪竇與虞淳熙銓部書，
辭義優雅，『惟淳熙之友蓮池和尚則頗疑之。蓮池與淳熙書曰：「利瑪竇回柬，灼然
是京城一士大夫代作！向實義、疇人二書，共語雷堆、艱澀，今柬條達明利，推敲藻
<頁 id="31p1353"/>
繪，與前不同。知雅說入人，有深信而為之羽翼者」』。又『原書尚有利先生復蓮池
大和尚竹窗天說四端』。吾昔閱雲棲法彙之竹窗隨筆，有辦「外道羅祖」及「西洋天
說」等，得今人從西國所藏文獻譯回對照，亦足觀當時西教與中國原有佛教文化發生
交涉情形的一斑。（見海刊二十四卷十期）
<頁 id="31p1354"/>
<文>記閱書遣閒</文>
<段/>有些閱書是要靠閒極無事再加以忍耐心的。我在鄭山過年，十多日閒甚，借看的
書，僅有尼赫魯自傳與斯太林傳。以尼傳的純是極度艱苦的愛國生活，與力爭印度獨
立的革命行動，又是個科學者社會主義者的非宗教者，設非閒得無書可看並持以極大
忍耐，已難看完。至以斯傳，作者的過分誇張，與所傳之人之事義之素非契洽，苟非
至閒寬耐，實難看下，能看完否，確尚難料。頃已看了不多頁，如有一段云：『這類
的人，應該有一種經得起種種危難，拿得出絕大精力的健康身體；要能夠無限度地做
事，應該變成通夜不睡地工作的好漢；要能夠依照指定的時間變換工作；要能夠忍飢
耐冷；要能夠避免緝捕，假如被捉住了，要能夠設法脫逃；要能夠即使被燒紅的炙著
皮膚，或者被打落了牙齒，也不供出一個姓名或一個地址來；要把整個的心，奉獻給
認定的宗旨，決不分心於別的事情，決不離開自己的立場，決不偷懶，決不貪錢；這
<頁 id="31p1355"/>
樣還不夠，還該有堅強的希望，即使最黑暗時代，遭逢了極大的失敗，也毫不自餒而
失去勝利的希望；但這樣還是不夠，還有頂緊要的，是應該把事情看明白，而且清楚
地知道各種人的需要』。看完這一段話，真同看到瑜伽師地論察驗菩薩種姓應具的六
度善根一樣，令人肅然起敬地感覺著如遇到了菩薩，但缺少一些慈悲仁愛。（見覺群
二卷三十三期）
<頁 id="31p1356"/>
<文>中國之民間教化何在</文>
<段/>陳東原君云：「吾人常說中國為文明最古的國家，但一看現在社會污穢、浪漫、
虛偽、自私、不講禮貌、無同情心，每使人懷疑「是不是禮教之邦」！嘴裏雖然不說
，心中如此懷疑的實在很多」。
<段/>梁漱溟君則云：「俗常以為孔子的教化實支配了二三千年的中國人生，其實孔子
的教化久已不得而見，現在所留的不過是孔子的語言道理，其影響人生的勢力是很勉
強的。必將全部生活事實安排妥當而美化，如儒家禮樂者，才得直接影響到整個生命
，而澈底換一新人生。真正中國人生之開闢，其必前乎孔子，而周公當為其有力的成
功者。周公並沒有道理給人，而給人以整個人生，自非禮樂，誰能以道理代替宗教？
自非禮樂，誰能以道理扭轉過那古代野蠻的人生？孔子祗是對於周公及其以前的製作
大有所悟之人，於是這一分遺產就由他承受了。而禮之崩、樂之亡，便已於此時漸漸
<頁 id="31p1357"/>
開始」！
<段/>陳、梁二君的話，同明周公的禮樂，並沒留存到現在的中國社會；梁君更明留存
的僅孔子的語言道理。但周公的禮是否本惟語言道理，並未成為整個人生，仍是問題
。縱會實施，然禮不下庶人，刑不上大夫，所施禮樂亦祗行於大夫以上的貴族，並未
成為整個庶民教化。縱曾由貴族身教已感化及士庶的全社會，亦祗及周、畿、魯邦而
已，未足云中國整個人生！孔子時周已東遷，早禮崩樂壞矣！魯存遺風，故欲齊一變
至於魯，魯一變至於道；道、或即孔子常夢見的周公禮樂。然則一二千年來中國之民
間教化何在？
<段/>如不是僅為孔子語言道理封蔽的所謂儒者，而是能深察中國民間實況的中國人，
則知中國數千年來的社會，大抵可分為士大夫以上的少數上層，與商、工、農的多數
下層，商、工、農尤以農民佔多數。多數「老百姓們，遇事聲言憑良心，遇問題吃茶
講理，尊老恤苦，濟生哀死，雖法律有所不周，教育多有未及，災禍時感侵逼，生活
<頁 id="31p1358"/>
水準低劣，而仍能忍耐著繁衍著勤勤懇懇樂天安命」，其根本蓋在農業社會之家法宗
族。在此家法法、宗族法上周孔遺化為之節文者，則敬祖、孝親、尊長老、重婦節、
尚友義而已。其能亹亹不倦，耐苦為善，則多藉佛教前因後果、善惡報應的勸誡，道
教奉天事神、積功受封的誘化之力。
<段/>設能深入農、工、商民間而諦察之，則知其有扶生助葬，養老濟病，拯天災人禍
之難，救鰥寡孤獨之苦，加以修橋補路、義渡俠行等社會慈善公益，都出於廟會善堂。
此等廟堂，大抵崇奉觀音、玉皇、關帝等，策動以因果報應、觀音靈感之佛化，助成
以內外功行、受天封神之道教，此民間教化主重於釋、道，而儒則惟在支持家族宗法。
<段/>士大夫以上讀書人，更加臣屬於君上之忠節，乃側重儒教。然僧、道及一分讀書
士女，仍專崇釋、道。其十之七八，又儒、釋、道混合化，純儒在士夫中什一耳，為
數亦不過數百萬人。今有四百萬天主教徒，數百萬基督教徒，二千數百萬回教徒，而
蒙、藏及內地僧尼及在家男女之佛教徒至少五千萬，其餘三萬數千則大概為儒、釋、
<頁 id="31p1359"/>
道混合化中之漢人。而今日之新生活運動，則以西洋近代工業社會新生活為本質，納
入管子、道、法、儒合化禮義廉恥之四維，張為國民活動新型式，然要須分析提煉出
中國整個民間教化──儒、釋、道和合化──的精神，去其渣滓以充實於新生活運動
，乃可成為普遍的新穎的民間教化，有中國的整個新人生出現，使已墮落為污穢、浪
漫、虛偽、自私、沒有禮貌、無同情心的國民，變成整潔、樸實、熱誠、服勤、尚公
、健美之新國民。
<段/>此非僅執孔子的語言道理，夢想周公禮樂，欲以替換宗教扭轉近代墮落的人生者
所能為力；尤非一筆抹煞民間教化為迷信的人能辦得通。要須深察民間教化而分析提
煉以出之，方能實現出中國整個的新人生！（見海刊二十四卷五期）
<頁 id="31p1360"/>
<文>佛教影響華族思想之最大者</文>
<段/>佛教未傳人中國以前，中華民族對於人死後之觀念，大抵不出配天為神及入地為
鬼之二途。如孝經文王配天，及左傳鄭莊公黃泉相見，及越絕新書夫差羞見先王於地
下，勾踐賜劍死文種令先至地下為前驅等等，書不勝書。晉、隋、唐、宋以來，於佛
教傳入之後，則「前世修來的」，「前世不修修來生」，「變牛變馬去還」，「不要
欠來生債」，「二十年後又是一條好漢」，這種流行於文學或俗語的前世來生思想，
不知多少，確是漢以前沒有的。直至最近民族英雄的方先覺將軍，在衡陽不守前夜的
一電，有「來生再見」一語，膾炙人口。
<段/>這種思想的好不好，似乎在各人的觀點或立場，有種種看法不同。近人大抵以為
這種思想的流行，有容易使人歸之前世或望之來生，而逃避現實不求積極解決的嫌疑
；然使人負起自食其果、自造其因的責任，對當前所受則還前因而安之若素，對今後
<頁 id="31p1361"/>
所期則望後果而持之有恆，畢竟是有益的！（見海刊二十六卷十二期）
<頁 id="31p1362"/>
<文>論知行難易</文>
<段/>知行難易，因所對之事不同，應分四句論之，各有所當，未可一概。
<段/>一、對人生物質環境而言：行易知難，孫文學說舉十證證之已詳，可勿待更議
矣。
<段/>二、對自己修身進德而言：則古書「知之匪艱，行之唯艱」，知易行難說，蓋甚
確切。此非於各自對身心本能習慣改惡令善曾痛下修治工夫者，不易明其甘苦，明明
知瞋忿僨事而容忍寬和多益，存養有年，而一遇拂逆仍率然暴發。明明知貪吝為惡而
捨己利眾為善，終不易淨除私欲而盡順公義。王陽明知行合一，亦勉力於此耳。舉例
闡明，雖萬言十萬言百萬言亦難罄也。
<段/>三、對人群政俗演變而言：則行不易而知亦難。嚴幾道譯群學肄言，既極論知之
不易；而一事刱行，其效果往往見之數十年、數百年後，可見行之難也。
<頁 id="31p1363"/>
<段/>四、對個人生活經驗而言：則行易知亦易。嬰兒以一次吮乳之除飢得飽，俟飢即
知索乳求飽，舉例亦多，稍思可得。（見海刊二十七卷十期）
<頁 id="31p1364"/>
<文>有情生命的豎窮橫遍</文>
<段/>無情──情愛情識──的草木等也有生命，但其生命與有情生命不同。有情生命
的情則豎窮三世、橫遍十方，而無情的生命僅託形類傳衍。每根草所占的空間有限，
每一樹所傳時間亦有限，依地生長的，極於地球毀滅時必隨毀滅；而有情生命的情則
不然。
<段/>溯情的來源則無始，察情的遞續則無終，反究情之內涵則無中堅，推測情之外延
則無邊際。而此一有情與彼一一有情長時遍處，互為父母、子女、親友、怨敵、同族
、異類的演變關係，繁頤複雜，難可思議；而又為當下可認識的喜、怒、哀、樂等等
的情實，時時燦然呈露而無待探求的。
<段/>所以全宇宙之可寶的，莫過於情，而人又為有情的最聰明最能認識情者。人而不
自認識本有的情，甘與草木同腐，不惟可惜，亦甚可恥！人而苟識其情，則當下即得
<頁 id="31p1365"/>
豎窮橫遍的生命，不復為形類拘限，其樂何可勝言！（見海刊二十七卷十一期）
<頁 id="31p1366"/>
<文>文藝的時代風氣</文>
<段/>有論樂府詼諧性異古詩之雅人事者，不知秦漢來道家神仙說已風靡民俗，故樂府
多奇怪荒唐語。如唐人文學傳冀國夫人任氏，幼奉佛，浣僧衣，蓮花應手出，因名百
花潭。又傳紅線云：前身為醫，以誤殺孕婦，墮今身為女，則佛教已風行民間故也。
今則文人輒喜著「上帝」、「洗禮」等筆，可見耶教風盛。（見宇宙風一四一期）
<頁 id="31p1367"/>
<文>論中國應努力產生世界新文化</文>
<段/>法國某君，謂現時世界文化祗歐洲與中國兩大集團。美國雖強，而文化則附屬歐
洲，蘇俄亦然，非於歐洲集團外另有文化。印度雖有文化，而國族猶非獨立，且其發
展最高之佛教文化，已為中國吸收而更增勝，故中國文化實已陶冶印度的、亞剌伯的
為一集團。尤以中國佛教大乘文化，鎔融儒道，遍傳蒙、藏、日、鮮、為歐洲文化集
團外之特色光彩。惟此兩大文化集團，由多相接觸，互深了解，乃能產生世界新文
化。
<段/>某君之言甚善！中國在今日之世界文化，既有此優越地位，對於迫切需要之世界
新文化，實肩負其產生之任務，何可妄自非薄，不努力與歐洲文化相競進，以期締造
人類之文明幸福耶？
<段/>中國文化又以佛教文化為品質精良，且早流行亞東、亞南，處於接觸歐洲文化之
<頁 id="31p1368"/>
最前線，足為使世界兩大集團文化，互相了解之最好媒介。為提高中國文化在世界文
化中之地位計，及締造世界新文化計，國人於此其可不深深注意乎！
<段/>五強之世界文教會議，蘇聯放棄了，美、英、法居壓倒之優勢，中國雖出席而相
形見絀，殊不足抗衡歐洲文化集團。尤於佛教文化方面毫無注意，不唯對於世界，未
能負起產生新文化之使命，即對於中國文化，亦未能盡推行之職。願吾文教當局，亟
須增派副代表，以充實陣容急起直追也！（見正信十二卷九期）
<頁 id="31p1369"/>
<文>一足顯</文>
<段/>呢喃聲，乒乓聲，驚駭惶怖聲，歡笑喧嘩聲，于此種種殽亂聲浪中，複雜以如蝴
蝶之翩〔遷＋羽〕，如黑雲之舒卷者，飛舞繚繞于廣殿長梁間，斯何事？斯何處？咳！說起來
卻要笑殺人！原來這個緣故，就是道士陸修靜率其徒眾，與諸和尚在北齊王殿上鬥法
！但古來僧道鬥法，也不止一次了，為何這一回卻鬥得這樣好看，有這許多怪現象
呢？
<段/>呵呵！那裡曉得這個陸修靜道士，是迴異常流的；不但他自己已經名列天仙，即
其所部徒眾，亦皆法術超群，符咒靈驗！何以見得呢？陸修靜有一徒弟，名喚于清，
生得極其瀟灑風流，嘗與一婦人有私，一日正在情濃之際，忽逢其夫歸來，于清迴避
不及，被其夫捉住。于清不慌不忙，口中喃喃把咒一念，喝聲急急如律令，將其夫霎
時變做了一個大烏龜，伏於床下。重復與婦人行合氣消災之祕術，直至淋漓盡致而後
<頁 id="31p1370"/>
已。而婦人之夫，雖就在床前，無如身已變做烏龜，昂頭怒目，竟無如之何！後來稱
妻女有外遇的，便把他丈夫叫烏龜，只怕就是這個出典哩！
<段/>閑話少講，卻說陸修靜及其徒眾，既個個皆有法術，故而一鬥法，便現出這許多
怪現象、怪聲音來，使我到今想起，猶覺得好笑得狠。但陸修靜既已成了仙，做他的
仙翁、仙丈人、仙老爺便好了，這些和尚又不去搶他的仙翁、仙丈人、仙老爺來做，
無緣無故，定要同這些和尚鬥法做什麼呢？不曉得這裡頭原有大大的一個緣故，講起
來覺得很長很長，比揚子江還長哩！且喜昨日在朋友處借得一把并州剪刀在這裡，且
剪取一段又要緊又好笑的，拿來做個話柄。
<段/>卻說釋教在我中國，到漢朝東漢初頭的時侯，方從印度傳來的，道教卻略早百把
年。在西漢初頭的時侯，就有一個叫做什麼河上公的，會講什麼太上老君的道德經，
連皇帝也都相信伊，因而就有許多好奇怪的人，跟著這河上公學。當時尚不稱為教，
但叫做道流。到後來，道流當中有一個叫做張道陵的，即是三國誌裡頭所謂黃巾賊張
<頁 id="31p1371"/>
角的老祖宗，自稱太上老君詔其到鶴鳴山，親封其做天師，排布出三十六變、七十二
化、種種牛鬼蛇神的法術來，信從的人因而漸多，改道流作道教。傳到南北朝的時侯
，釋道兩教，皆一日興旺一日，道教嫉妒釋教，每構釁端，都屈於釋教，憤不能洩，
但猶可旗鼓相抵，未形大敗。獨到梁武帝的時侯，釋教乃大占優勝，陸修靜即是此時
的人。陸修靜先本在南朝的，後因梁武帝單信佛教，下旨廢棄道教，陸修靜始率其徒
眾，竄至北齊。不料北齊王亦最信釋教的，陸修靜不勝其恨，乃上表奏明北齊王，誓
與和尚鬥法，決兩教勝負。意在若道教鬥勝，也要北齊王廢棄釋教，北齊王准之。聚
諸和尚、道士到金鑾殿，親看其鬥法，種種怪聲異象，遂如潮湧至。
<段/>要知佛教當時得占優勝之勢，原是在理不在術的，道士則每每以術取勝。況陸道
士之徒，皆法術無窮的，故一到之時，不管三七二十一，道理不道理，且慢慢講，先
施一個下馬威，嚇嚇和尚。乃各各扣牙擊齒，舞手畫空，即呢呢喃喃念起咒來，當時
即咒得這些和尚，手中的缽，身上的衣，皆在殿中亂飛，或上或下，或東或西，一撞
<頁 id="31p1372"/>
一擊，乒乓作響，紛紛墮落，又悠悠颺上。這些和尚，不覺個個驚惶失色，而道士遂
莫不手舞足蹈，歡笑雷動。即在南面殿上頭坐起的北齊王，見此古怪，亦舌咋髮豎，
中心忐忑，不知是歡喜好、憂愁好、驚恐好！道士乃高聲大呼，揚其得意之音聲曰：
「和尚現一，我們現二，諒你們這班菜桶飯囊的和尚，沒有一個能彀同我們鬥法」！
<段/>北齊王到了此時，也看不過了，叫為首的和尚僧統曰：「道士如此猖狂，你為和
尚之首，為何亦默如啞羊，慌如喪犬？豈當真皆是菜桶飯囊，如道士所罵的嗎」？僧
統和尚聽得北齊王對他這樣說，他卻也奇怪，並不露一毫慌張的顏色，反哈哈大笑曰
：「我們這班和尚，實在沒有一個不是菜桶飯袋的，但他們道士，古來原叫祭酒，通
是些酒瓶酒罐，醉氣薰人的，我們實在不屑同其相鬥。今既出於不得已，我寺裏也有
一個酒瓶酒罐酒醰酒缸的壞和尚。名叫曇顯，今且去叫他來同道士一鬥。僧統和尚因
叫道士少等一等，即差數人，令去喚曇顯來。
<段/>且說曇顯這個時侯，已經吃得大醉，人事不知，渾身倒在廚房後門外爛泥溝裏打
<頁 id="31p1373"/>
滾。差去這幾個人，一見之時，且不問他醉與不醉，拖起來扛頭的扛頭，抬腳的抬腳
，跌跌奔奔，一時即弄到了鬥法的地方。在前這班道士，心想差人去叫來這個和尚，
一定是本事高強的，及至到面前一看，卻像一個泥牛，不覺又哄然大笑！
<段/>那曉得這一笑不打緊，把個酒醉和尚的酒，皆笑到瓜窪國去了。當即醒眼一張，
托地跳將起來，半癡半憨地向道士們問道：「我先在寺裏吃醉了，好像聽得你們說和
尚現一，道士現二，到底有沒有」？道士齊聲曰：「有的，你便怎樣」？曇顯乃翹起
一隻腳立在地上曰：「我已現一，你們且現二與我看」！諸道士遭這一問，好似在他
們頭上打一個大霹靂一樣，當時嚇得屎滾屁流，不但沒有一句話能彀回答，連念咒畫
符等法術也攏總弗靈了！即從前成了仙的，到此時也全不能騰雲駕霧，弄法作術了。
道士好比一樹麻雀，聞銃聲一響，一鬨四散飛去！
<段/>北齊王經一翻僧道鬥法，乃愈信釋教，也將道教廢棄，道教徒當時幾絕蹤跡。而
醉僧曇顯之名，遂因翹一足大躁，故後皆呼之為一足顯云。（見佛教月報第一期）
<頁 id="31p1374"/>
<文>雲南漫談</文>
<段/>雲南備徵志，係清王樂山著，都二十一卷。自史記西南夷傳，至明黔寧沐氏世襲
事，都六十種，其中以清馮甦撰滇考上下卷為最精雅；而傳聞互異之辭，亦當參綜諸
著以見其錯雜之源流也。
<段/>古滇說雖訛蕪，但所傳「前哀牢王兵阻其道，阿育王三子不復反矣，遂歸滇各主
其山。後值楚莊王遣將莊蹻，總兵循江上略巴蜀黔中以西。蹻至滇池，見池方三百里
，旁平地肥饒數千里，以兵威定，滇民服焉。欲歸報，會秦併六國，擊楚奪巴中郡，
道塞不通，還以其眾王滇。其阿育王三子，並神明四甥舅之遺眾，與蹻兵、諸夷雜處
。蹻為滇王，崇信佛教，不忍殺生，遷居白崖鶴拓浪窮；後眾推仁果者張姓新君之王
須蹻傳世卒矣。仁果肇基白崖，尚創業之祥於茲，遂以地號國曰白。操存五常之固有
，不昧一真之虛靈，堅守三皈，修明六藝，本戒法於天竺，枝姓文於漢唐，言從善簡
<頁 id="31p1375"/>
於諸語，服隨世俗於時宜，號年法古，正朔從夏。採摭諸家之善，自集成於一枝，而
為白氏國也一。頗能探漢唐以前滇民之淵源。大抵滇土著諸夷，哀牢實為首出。後阿
育王部眾傳入佛教，而楚莊蹻亦以兵眾威臨，由梵漢及哀牢諸夷糅合成之雲南民族文
化，殆為唐、宋以來南詔國、大理國之所基歟！
<段/>雲南之山，兼雲嶺、怒山、高黎共山之橫斷脈。高黎共山來自藏、印主山之喜馬
拉雅山，與怒山同入緬甸；雲嶺山脈出崑崙南支，其正幹由烏蒙山、六詔山入黔、桂
，為湘、粵、贛、閩、浙諸山，旁支哀牢山、蒙樂山脈入安南。而水之金沙江為長江
之源，南北盤江為珠江源，其富良江、瀾浪江則入安南，怒江、龍川江、大盈江則入
緬甸出印度洋。稽雲南之山水脈絡，宜可糅合中、印兩民族文化，為中國佛教之奧樞
，世界佛教之弘紐。但天然之條件雖備，人士之工力未臻，故猶待雲南之佛教四眾，
能應機適時以勤勇精進也。九月，在昆明。（見海刊二十卷十二期）
<頁 id="31p1376"/>
<文>談中印古代關係之偶感</文>
<段/>中印學會、國聯同志會、國民外交協會，在中央圖書館歡迎新近返國之文化教育
訪印團顧一樵、吳俊升、吳文藻，沈宗濂氏，朱騮先氏主席。邀顧、吳、沈四氏一
一演講後，徐悲鴻氏以印度趣聞佐餘興。今國人談中、印古代關係，似乎於佛教外無
餘事。偶憶洛陽伽藍記載北魏某皇帝曾派欽使團歷訪印度諸國，其時中國南北分立，
而印度尤其分立小國，無統一之政府；所去欽使團雖亦因佛教關係，然固歷訪印度諸
國王並國情民俗，為一政治文化之訪問也。又唐太宗朝玄奘在印度前後，曾派特使王
玄策率副使等三訪印度諸邦。當印度戒日王在世，較為安定，與吾國國交亦篤。乃王
玄策於玄奘返國後，第三次去印度時，值戒日王薨，政權為叛臣所篡，國內大亂；王
玄策借得吾友國與印度鄰某國──似為西藏──之軍數萬，代為平亂誅叛，則不惟政
治的而且為軍事的矣。遂起述之，以明中、印古代亦嘗有政治、軍事關係，並感中印
<頁 id="31p1377"/>
古代關於佛教外之政治、軍事及文藝、學術、經濟等關係，必不止此，惜乎湮沒不彰
者多！而尤感印度軍備虛弱，故王玄策能以客使借軍平其叛，無怪其歷受蒙、英征服
，迄今無以自立國防也！（見海刊二十五卷二期）
<頁 id="31p1378"/>
<文>阿底峽祖師故事</文>
　　──戴季陶院長述班禪大師所談──
<段/>阿底峽祖師為建立西藏佛教之第一大師，宗克巴祖師之菩提道次第，即依據阿底
峽菩提道炬論而著作者，班禪大師曰：『阿底峽祖師由印度入西藏後，周遊全藏處處
講說，閱三四十年；所講說者，惟是皈依三寶。後有一處，與會皆緇素高德，而阿底
峽所講者，仍惟皈依三寶。座中頗多不欲聞者，乃請益曰：「聞上師說皈依三寶者，
屢矣，此義已知，祈更示深要」！阿底峽曰：「吾係從印度來之佛弟子，只知皈依佛
法僧，故亦惟說皈依佛法僧，不知除佛法僧外更有佛法；爾西藏若於佛法僧外更有深
玄要妙，非吾所知也』云云。記者按：由此可知西藏之皈依上師，亦謂由上師得依三
寶耳，並非三皈至為四依者。故知學藏密者說四皈依，學東密者說五弘願，皆不免矜
奇立異之小家子氣！（見正信四卷三期）
<頁 id="31p1379"/>
<文>記歸舟過香港時之所感</文>
<段/>乘德加大自星洲返滬，在香港須停一晚。到時適值重九，遂偕黃孟珪君登太平山
絕頂。即晚、多有請書字者，次日、由曾星湖等陪游青山寺，寺主顯奇及羅浮僧相空
等極盡款待。寺中適開戒，緇白濟濟，宛然一大叢林，而嶺南佛教聯合會亦設其中。
大眾請為說法，隨機開導以務農，以持戒、習禪、廣學、方便之意，皆大歡喜。臨暮
，乘汽車返船埠，購報讀之：一曰、取締買女為尼之省令；二曰、息爭之希望。頗有
所感，錄之於下：
<段/><偈>「取締買女為尼之省令」：廣東省政府昨十一日通令所屬云：『為令飭事
：現接國民黨南路代表大會主席團函開：「南路黨務代表大會，經于九月五日
開會，代表團提議請嚴禁各屬菴廟寺觀師姑買女為尼一案。當經敝會提出討論
，照原案決議通過，轉請政府飭屬嚴禁。其年幼者，歸還其父母，年長者，任
<頁 id="31p1380"/>
其自由擇配。菴租、廟產，悉照中央黨部明令撥辦農村教育經費，業經議決在
案。查師姑盤據菴產，安坐而食，假素食清修之名，行斂財賣淫之術，迷信神
權，大傷風化！其尤甚者，而收買女孩以為續嗣，使女子終身無解放之望，尤
為慘無人道！為此相應請貴政府照案飭屬明令嚴禁，實紉黨誼」！等由前來，
當經省務會議議決照准。除函復外，合行令仰即便轉飭所屬一體遵照嚴禁，切
切此令』！</偈>
<段/><偈>「息爭之希望」；海內苦兵爭久矣，一般人民之心理，每以息爭為惟一之
希望，頗若與擁兵者之心理相背馳，是則人民雖希望息爭，殊未易達息爭之目
的乎！然余默察各方之心理，非好爭也。無地盤者，每樂有地盤者之互爭，以
冀攫取地盤；有地盤者，每樂其他有地盤者之互爭，以冀鞏固己之地盤，或擴
充己之地盤；至既入於互爭之漩渦，非一勝一敗即兩敗俱傷，均之無所利也。
故余以為息爭之法，第一步、先在有地盤者各守其固有之界限，但可鞏固其地
<頁 id="31p1381"/>
盤，而不思擴充其地盤。第二步、各就其界限之內，修明政治，與民休養生息
，爭人心之向背，而勿爭兵力之強弱。第三步、相互參觀其政治優點，各效其
所長，各自改革其所短，以漸趨於同化。其目光專注重於國際，至毋徒計較於
小範圍以內之利害，如是則共和二字可名副其實，非徒息爭，并可永無內爭矣
！</偈><段/>（見海刊七卷十期）
<頁 id="31p1382"/>
<文>參觀陳嘉庚工廠之所感</文>
<段/>華人經營實業於國內外者，其資或雄於陳君也，其事或大於陳君也，然或屬奢侈
游戲而不切人生日用，或屬投機居奇而漫無系統組識，且大都只圖私利，鮮顧公益，
故起仆靡恆，而世人對之亦若漠不相關也。陳君不然，乃有三端：
<段/>一曰、擇業之正當　　陳君之工廠為樹膠廠、鞋廠、車輪廠、氈帽廠、餅乾廠等，
皆關於人類衣、食、交通等生活必需之品。其製造雖亦有用手工者，而太半皆藉機器
。今世間多以機器製造人殺人之戰具，或製造奢侈淫巧嗜好之物，此世人所以多受機
器之害而鮮得利；使一切機器皆如陳君利用之以造人生日用之品，則不惟人類皆可得
享豐富之生活，而貪爭不作，世界亦於以平安，不亦善哉！
<段/>二曰、組織之完備　　其工廠之機器，皆由電機廠之電力而發動；且別有一修造機
器部，於各機器皆能自為修理，又進而自造機器焉。其製造原料，以樹膠為大宗，而
<頁 id="31p1383"/>
樹膠則皆出於陳君之自植。其銷售出品，又設總商店及廣布分店於各埠。要之、自原
料之農產，經工作之機器，至運銷之商場，皆有系統之組織及聯絡之設備，而無不由
陳君一人之精神貫注其間，其心智才力殊為不可及也！
<段/>三曰、宅心之公溥　　世之有錢者，雖或亦出其餘瀝作消極之善舉，以博榮譽，然
鮮有遠大之眼光與積極之思想，能振興教育，提倡文化，以謀人心之改善，社會之進
步，國家之安寧，世界之和平者。乃陳君於其所經營之實業及已辦之教育，歉然不以
為足，謂僅其發端，而所規尤有其宏遠者！所有財產，未嘗作及身享受或傳之子孫想
，而唯福國濟世之公益是為焉！
<段/>觀此三者，則陳君為今日華僑中之傑出人物，可知其非偶然也！（甯達蘊記） （
見海刊七卷十期）
<頁 id="31p1384"/>
<文>記關於佛學之演說</文>
<段/>余於佛學宣傳之譯成各國文字者，英文有：巴黎佛學會初版及倫敦佛教會再版之
講演集，有英國詩人擺乃能之序；在美國有山達須教授等為編譯的太虛佛學。在法文
有：巴黎之埃而剛大書店編譯之佛教，內分歷史及學理之兩部。在德文有：敏興雪洛
斯書店出版之講演集，有衛禮賢博士之序。其他短篇小論之散載於：法、英、德、美
諸雜誌者，難可勝紀！然華文乃極少保留。（出寰游記）
<頁 id="31p1385"/>
<文>佛教月報創刊紀念</文>
<段/>天下固有以霹靂一聲，震醒大多數人之耳目，復為大多數人所嫉視，而退居於反
動之地位，曇花泡影，轉瞬即滅，造其因而不必獲其果，至其功又畢世不可磨滅者，
則佛教協進會是也。夫今日佛教總會所以得為佛教之統一機關，支分部林立全國，發
達之速，為舉世人所駭異者，未始非協進會為之反動力原動力之所致也。茲者創辦協
進會諸子已與佛教總會合同而化，故並誌之於本報以作紀念焉。（見佛教月報第一期）
<頁 id="31p1386"/>
<文>保護龍華古剎</文>
<段/>滬上龍華寺，創建於吳赤烏年間。今之一塔巍然矗立雲表者，即康僧會令吳主權
供舍利處也。江南佛蹟，首推斯剎，規模宏遠，建築巨麗！今則僧林岑寂，佛殿荒涼
，每一遊覽，輒令人有不勝今昔之感！光復之後，幾經軍隊出入蹂躪，遂益復不堪。
地方人士，三四年來又時欲攫取之以辦他項公業；住持斯寺者，乃喘喘不可終日。茲
者曾懇請佛教總會力為維持，佛教總會亦以責任所在，義無旁貸，擬即就龍華開辦佛
教師範學校及慈兒院、實業公司，不知有志保存名蹟、提倡佛教者，將如何護持之，
使鐘沉鼓寂之龍華寺，重現燦爛莊嚴之相，以起人天之景仰耳！（見佛教月報一期）
<頁 id="31p1387"/>
<文>論如皋廣福寺產權有感</文>
<段/>如皋廣福寺，即萬壽宮。地方豪猾，以其名萬壽宮也，遂強指為地方公產，封其
門。逐其僧。細按之實不然，蓋在前清時，皆就各州縣固有之寺庵供設萬壽牌，因名
之曰萬壽宮；今廣福寺之名萬壽宮，亦此類耳。廣福寺為主體，萬壽宮於客體，不能
因客體侵及主體，其理明甚，本無爭論之餘地。顧豪猾之徒，仗勢欺凌，務遂其攘奪
之野心而後已，以致久久未能解決。今內務部謂當以所設偶像為據，斷主體之何在。
廣福寺固素供佛像者，其不能因附設萬壽牌，將佛教公產佔為地方公產，已可懸揣。
但現社會攘奪之風，日浸月長，不以侮寡凌弱為不仁，而以逞蠻恃強為當然，視法律
如髦弁，綱紀蕩然，殆去禽獸世界不遠矣！嗚呼！吾殊為此世道人心憂！太虛識。（
見佛教月報二期）
<頁 id="31p1388"/>
<文>世法與佛法</文>
<段/>南嶽某尊宿，固一時之深於禪理而達於世事者。一日上堂，有學者出問：『如何
是和尚世法』？曰：『拍馬』。『如何是和尚佛法』？曰：『吹牛』。妙語解頤，妙
解若環，是詢有截斷天下人舌頭之大本領者也！竊知當日兩序大眾破顏微笑者，應不
止如靈山會上祗迦葉一人而已！
<段/>佛法、吾且不論。以言今日之世法，舍拍馬其有他道哉！統地球上圓顱方趾含齒
戴髮之人類計之，其有能不以拍馬而生活者乎！無有也。世之僅知吹牛而不能拍馬者
，方且不容於今之世界，況欲求富貴顯達乎！況並吹牛而不能乎！嗚呼！吾佛教徒之
僅明佛法或並佛法不明者，處今之世，殆岌岌乎危哉！（見佛教月報三期）
<頁 id="31p1389"/>
<文>佛教偶感</文>
<段/>昆明曾經虛雲、常惺、戒塵等禪教諸德之游化，佛教原有相當之開展，乃近年轉
益衰亂，過在淨土爭與新流行之西藏密宗互相歧視，兩宗信徒時有向余申訴者。余告
淨宗徒曰：「佛法廣大，淨宗與密宗各適一類機宜，篤修淨宗者，應以律儀範身，教
理啟心，勿執淨宗為獨勝而輕蔑排斥其餘法門，亦勿因非獨勝而移易其信願，決志勤
行，隨喜一切世出世間之福智善根，以增長往生淨土之資糧」。告藏密信徒曰：「西藏
元、明間佛法衰亂，不亞此時漢地之禪、淨，而得以復興且保持隆盛迄今者，仗宗克
巴之改建。西藏各宗之佛法皆以密宗為質，而宗克巴之特長，在依律儀分七眾以區別
密宗之混融，及依教理分三士以階漸密宗之躐等，餘派亦藉以觀摩激勵，並振墜緒，
非是則西藏佛教早淪尼泊爾之末運，尚有今日之興盛乎？晚唐以來，漢地佛法以禪、
淨為質，今末流之弊亦因混融、躐等而致。救而起之，補而充之，當師宗克巴之意而
<頁 id="31p1390"/>
善舉之，勿應囫圇移植，尤勿宜煽宗克巴所已革之弊」！
<段/>中國佛教前途之隱憂，在僧眾之較高者，中年以上或有道念操修，而無適應時代
需要以發揚佛教之智能；中年以下，或有知識能力而連佛法根本信念亦以拋棄，更談
不上苦行操持；至汎汎者，唯藉經懺以混俗偷生；更下不足言矣！
<段/>曾國藩謂凡事皆有其極困難時，能打得通便為好漢。佛門受戒、參禪，昔皆引處
極困難中，俾自去打通。但此種學風，已為近來青年僧眾所不曾經歷，故忍辱耐煩，
刻苦習勞，佛學院學生往往不如老禪和子。二八，八，在昆明。（見海刊二十卷、十
一期合刊）
<頁 id="31p1391"/>
<文>僧眾參加競選的途徑</文>
<段/>僧眾于自由職業資格得被選為縣參議、省參議及國大代表外，尚應注意競選區域
代表。
<段/>應知以佛教的各縣支會各省分會為據點，參加區域的選舉，先以個人在所屬縣區
域或省治的聲望、地位、財產，及聯絡運動力取得候選人資格，競選為縣參議員或省
市參議員，大有可能。今已知湖北有僧被選為縣參議，安徽更有僧被選省參議，各省
市縣僧可聞風興起競選矣！
<段/>且聞共軍佔領區，每縣區僧有被選一參議員或兩參議員的額數，國民政府地豈可
反落後！（見覺群八期）
<頁 id="31p1392"/>
<文>專門為造就僧才設的學</文>
<段/>已言辦普通的小學、中學、大學，不是專為造就僧才矣。而專為造就僧才的教育
，則除等於教會大學內神學院的佛學院外，應尚有兩學制：一、等於佛學院程度而橫
分的佛學英美文系，──或法文、德文、俄文等隨加──，佛學藏蒙文系，佛學梵巴
文系，用以通古播今。二、不及佛學院程度，為一般年齡已逾學齡而無小中學基礎亦
無佛學常識者，施以一年的二年的三年的三種僧補習學校。（見覺群八期）
<頁 id="31p1393"/>
<文>洪武時代的僧律</文>
<段/>明太祖對兵燹之後的中國僧寺，頗多整理，其情狀有符現實可舉而施之者，錄之
以備有心人之注意。
<段/>洪武二十四年令：『今天下之僧多與俗混淆，尤不如俗者甚多，是入其教而敗其
行，理當清其事而成其宗。令出後，禪者禪，講者講，瑜珈者瑜珈，各承宗派，集眾
為寺。有妻室願還俗者聽，願棄離者聽。
<段/>『一令之後，敢有不入叢林，仍前私有眷屬，潛住民間，被人告發到官或官拿住
，必「梟首」以示眾；容隱窩藏者，流三千里』！
<段/>洪武二十七年令：『凡僧之處於市者，務要三十人以上聚成一寺，二十僧以下者
悉令歸併；其寺宇聽僧拆改，併入大寺，如所在官司有將寺沒官及改充別用者，以贓
論。
<頁 id="31p1394"/>
<段/>『僧帶妻室者，許諸論捶辱之，更索取鈔五十錠；如無鈔者，打死勿論。帶妻室
僧人願還俗者聽，願棄離修行處者亦聽，若不還俗又不棄離，許里中鄰人擒拿赴官；
循私容隱不拿者，發邊遠充軍。
<段/>『今後，秀才并諸邑人等，無故入寺院坐食僧人粥飯者，以罪罪之。今後僧寺不
許收養兒童！……令出後，敢有收留兒童為僧者，首僧凌遲處死；其兒童之父母，遷
發化外。若有出家者，務要本人二十三十者情願為僧』。
<段/>接金陵梵剎志載：金陵靈谷、天界、報恩三大寺，直屬僧錄司。一、靈谷寺隸次
大剎栖霞寺，中剎銅井院至草堂寺等十剎。二、天界寺隸次大剎雞鳴寺、靜海寺，中
剎清涼寺至接待寺等十二剎。三、報恩寺隸次大剎能仁寺、弘覺寺，中剎高座寺至幽
栖寺十一剎。而銅井院等中剎，又隸吉禪菴等小剎或八九或五六或一二不等。誠如葛
寅亮序所云：「以三大寺為綱，而次大中剎麗之，小剎又麗於中剎，棋布星羅，聯絡
不渙」。今中國佛教會章程之修訂草案，分寺於三等，雖不能如明制之整齊，要亦有
<頁 id="31p1395"/>
所本而能略近之矣。（見覺群九期）
<頁 id="31p1396"/>
<文>混沌一氣分天地</文>
<段/>佛教徒大致可分為信眾僧眾。男女飲食等不改俗習的為信眾，男女飲食等改俗習
而遵僧律的為僧眾，不但以住僧寺、穿僧衣為僧眾──包括尼眾等女僧眾──。不遵
僧律，則失僧眾的本質，便無所謂僧眾。清季入民國以來，疊經荒亂，僧眾不以僧律
為綱紀，僧眾乃成不分天地的混沌一氣狀況。今要得佛教重被世人認識而尊仰，必令
僧眾與信眾有明劃的分別。使由認識僧眾而尊崇佛教，應如由混沌一氣而輕清者上昇
為天，重濁者下沉為地。人皆知尊仰日月星辰所麗的天，故混沌僧眾亦應由有志遵僧
律的嚴遵僧律，起碼要守淫殺盜妄戒，尤要守淫戒為僧；無志遵僧律尤其是犯淫的迅
捨僧戒，出僧──出僧寺、去僧衣──還俗去為軍政商學農工等。則人人可從遵僧律
的僧眾尊仰佛教，還俗的亦可各從其俗業而遂其俗欲，仍不失為佛教不改俗欲之信眾
，免致混跡僧衣僧寺內朦污僧眾，為佛教的大罪人，為世間的大騙子，使僧眾陷人混
<頁 id="31p1397"/>
沌，佛教亦淪於被人踐踏之境。所以希望難遵僧律染趨俗欲混跡僧內的，速速捨戒捨
僧寺僧衣還俗去營俗業以遂俗欲。（見覺群周報十四期）
<頁 id="31p1398"/>
<文>碧雞山居隨筆(三則)</文>
<章>一</章>
<段/>近今習用名詞有極不合理者　例如「國術」一名，實係武術或體育，豈因我國唯
此術名國術耶？抑因此術唯我國有名國術耶！殊不可解。又專以男女名「性」，如所
謂性愛、性生活等，其實男女性不過類性之一部份，性非限於男女；男女亦不唯性別
，以性為男女代名，理何可通？再如「文學」一名，例以數學是明數之學，法學是明
法之學，則文學亦應是通明一切有關文字、文辭、文筆之學，以章太炎之「文學」定
義為較當。乃近人則專以詩、小說、劇本名文學，以我觀之，此但應名為「美術文」
耳。藝術之藝亦通工藝，故應正名美術。美術之文、美術之畫等，均為美術之一分，
何得以「美術文」冒「文學」全稱？凡是習非成是，積謬流傳者，何可勝數！
<章>二</章>
<頁 id="31p1399"/>
<段/>稽古有秦始時梵僧遷絞、義烈墨噴雲龍，及五代僧了然揮舌成畫。今獨在二千載
之下，親睹二南居士口粲蓮花，因頌六言一絕云：「秦代墨噴義烈，唐季畫吐了然，
居士獨傳衣缽，親見口粲妙蓮」！
<章>三</章>
<段/>三月既望，偕定安、轉逢、塵空、妙乘、黃二南、李獻廷、趙子藝、蘇慧純等，
放舟滇海，看新月初上，紅如落日。忽聞警笛一聲，有疑空襲者。其實心境虛明，風
恬浪靜。翫至月高，始棄舟上山，歸即安寢。曉起，憶誌一絕：「山盡碧欲天連，月
出紅如日落，扁舟劃破空明，何處一聲孤鶴」？二南取作畫題，作滇池泛月圖，余為
題之，擬售茲畫作碧雞亭為紀念。（見海刊二十一卷九期）
<頁 id="31p1400"/>
<文>耶誕節正名</文>
<段/>近來聖誕節一名，漸漸盛名了。耶穌是聖人，名聖誕自無不宜，但回教的穆聖，
佛教的釋迦大聖等，莫非是聖，均以聖誕稱，反不知那一聖誕。按中國原來是以大成
至聖稱孔子的，吾以為除去孔子誕，直稱聖誕節，或亦稱孔誕節外，其餘的則以稱佛
誕節，耶誕節，穆誕節等為宜，此亦名之須正者。（見覺群二十二期）
<頁 id="31p1401"/>
<文>感陽曆陰曆不如氣曆</文>
<段/>民國雖採用陽曆，十六年後且稱為國曆，勵力倡行，然陰曆仍並行稱農曆。誠以
國民十之八九為農人，而陰曆便於農事，故終難廢絕。由此少數人只知陽曆，多數人
只知陰曆，往往言日月而誤事，遂每須國曆、農曆並書，而反增不少麻煩。宋沈存中
謂：「置閏之法，見於經傳者唯堯典，太古以前未知如何。今乃專以朔定十二月，而
氣反不得主月之政；或時雖已春猶是冬氣，或歲猶未盡已得新春，莫若用二十四氣為
一年，立春之日為孟春之一日，餘準此。大盡三十一日，小盡三十日，歲歲齊盡，永
無閏餘，千載之後，必有用余說者」。每年十二月，歲歲齊盡，永無閏餘，此陽曆之
利也。然與吾國農事之節氣不符，而陰曆閏餘，使三年中必有一年為十三月，亦甚不
便。今兩曆並行，無不載某日立春、某日雨水等者，故二十四氣既為國民所習知，尤
便農事，復兼陽曆之利。今年適逢農曆正月一日子時立春，若因而改之，洵千載一時
<頁 id="31p1402"/>
之機會也！（見海刊二四卷八期）
<頁 id="31p1403"/>
<文>略評外道唐煥章</文>
<段/>四川為近今流行全國種種外道之發源地。除濟生會發起於上海，悟善社發起於北
京，道院發起於山東──案此三者，皆除信扶乩所錄之說外別無祕傳，且亦有四川人
於中引端也──之外，他若同善社、道德學社等，其所奉之祖師及最初傳道之人，皆
四川人也。此種種外道，在昔無不言三教合一者，今則漸有言五教、六教、萬教合一
者。其來源、約之不過二端：一、起於元時者，以道家守竅鍊精氣神工夫為主，即明
、清時之白蓮教、八卦教。今其祕密者，即先天門、瑤池門、無生門、無為門等是。
其公開者，即同善社等是──案同善社即瑤池門之略改其外形者，其內容所傳盡同。
四川舊有龍門、劉門、唐門等，道德學社出於劉門，要亦白蓮教之支流也──。一、
起於明末之山東人羅某，為依附佛教之外道，即今密傳之大乘門、清涼門、龍華派等
，以誦羅某之五部六冊為主者。此一支今不盛行，所盛行者則白蓮、八卦遺孽之主於
<頁 id="31p1404"/>
道家修煉術者是也。
<段/>嘗考日本自信教自由之後，其所謂神道教者，若天理教，金光教等支派有七八十
派之多。一派之起，往往哄動數十萬人，傳遍全國。而中國今後之外道，亦將有如彼
趨勢。蓋東方人有好向內界──內身內心──修驗探素之遺傳性，皆屬於禪定之修鍊
，禪定有外道者、鬼神者、精靈者、凡夫者，故層出不窮也。繼道德學社、同善社而
由最近二三年新起者，則為四川夾江縣人唐煥章，所稱上帝親傳授彼之真道，自云是
統一摩西教、耶蘇教、回教、道教、儒教、釋教之六教為一之新宗教。予於去年始見
俞庶宗所編哲報登載及批駁其說，嗣又聞漢口之四川人劉某時函向史君裕如宣傳其說
，然笑置之而不欲窺也。後於旅行宜昌舟次，同行有攜彼所作陳獨秀人生真義之駁正
，及其弟子羅天文答劉子如書，遂聊一閱之。則知其人讀書，比同善社之彭某、雷某
、與道德學社之段某為多。對於猶太教、基督教、回教、道教、儒教等人天小教徒眾
，亦真有些羅打擒縱手段。唯對於佛法，則完全為夢囈不著一語之門外漢。而綜其全
<頁 id="31p1405"/>
部為概略之評判，要亦白蓮教遺孽之另一支流耳。
<段/>然其人必曾修凡夫道之禪定──凡夫外道禪定，皆從執身修入，唐某或由自己執
身修入，或由瑤池等傳竅修入──，其言「靈魂是一團黑氣，靈性是一團白光」，當
是親驗之言。蓋彼所云「靈魂」，是修靜所現「色陰區宇」；「靈性」是修靜所現「
受陰區宇」。彼取受陰靜境為聖境，因此感染邪悟，有所謂上帝傳以真道。而所傳守
人身上之上帝寶座聖靈感動之功，不食之功，活水之功，及所傳造化樞紐，所傳性體
──即指所云白光的靈性──，並有醫病、逐魔、斬妖、禱天、著書等種種異能，皆
從其所感染之邪悟中流出。更傳為種種休咎災祥。然外道乃確有其所修得之神怪之道
者，其所發邪悟亦有迥非徒數習文史傳說、或向外觀測事物形表之凡夫學者所能及者
。崇西洋科學哲學之陳獨秀輩，乃完全是凡夫情愛之論，內心中無何親證之見者，外道
恰恰能破凡夫之情深，故唐煥章亦恰恰能破陳獨秀之人生真義。吾今雖破唐煥章之外
道論，而陳獨秀之凡夫論，則仍為唐煥章摧破而不能存立也。由外道破凡夫，由小乘
<頁 id="31p1406"/>
破外道，由大乘破小乘，乃能發生正智了達佛法，故佛法終非凡夫所知也。（見海刊
四卷五期）
<頁 id="31p1407"/>
<文>時事短言</文>
<段/>於報紙讀美國羅總統向德義建議和平方式全文，我國蔣總裁國民精神總動員之廣
播，覺近年來國際之大貢獻，無過羅氏前數年汎美洲會議之演說，及此次和平方式之
建議；國內之貢獻，無過蔣氏前數年之抵禦外侮與復興民族，及此次精神總動員之演
說。近年當得起大政治家者，亦唯羅、蔣二氏而已！歐洲各國政治家之作風庸劣，而
日本更卑瑣無足道！意者，將由太平洋東西兩岸兩偉大民主國家共建太平洋文明，以
重造人類之太平世界歟！我不禁馨香禱之。
<段/>中國以孔子為文聖甚當，且今得中山先生出而繼之。而武聖、昔崇關、岳，乃前
代君主使武人效死愚忠者。今以民族立場，應改奉朱洪武為武聖，蓋中華民族能攘外
安內者，功莫盛於洪武，漢高、唐太均不過安內，秦始隋煬開攘外安內而旋即分崩，
宋太力絀攘外，故無有及洪武者。繼起民族英雄當以洪武為法，關羽、岳飛、文天祥
<頁 id="31p1408"/>
、史可法皆死難無功，不宜步趨！至洪武稱帝傳子，係當時趨勢，在今日必然以領袖
而傳賢也。
<段/>按現行之中國版圖，舊時五嶽，今應改置：當以崑崙中支終南之太白山為中嶽（
見于右任先生歌有一萬二千尺高），泰山仍為東嶽，出崑崙北支；『南嶽仍衡山或以
勾漏，都陽當之、皆出崑崙南支：而崑崙山即為西嶽』；北嶽由阿爾泰山系之杭愛山
充之。崑崙系於本山及三支同得其四，阿爾泰山亦居其一。天山系、喜馬拉雅山系入
國境殊短，自宜不入五嶽之列。或以西藏境內喜馬拉雅山為西嶽，東北境內之長白山
為東嶽，則漢得中嶽，滿得東嶽，蒙得北嶽，藏得西嶽，漢苗得南嶽，亦分配略均矣
。（見海刊二十卷九期）
<頁 id="31p1409"/>
<文>感愚昧之害他自害</文>
<段/>日德之悍侵中、蘇，自恃其知己知彼之明智也。然所知於彼者，即軍備亦不能確
；其他若士氣、民心等，大抵所遇堅強抵抗，皆出意料之外，卒歸於失敗，則仍由愚
昧也。愚昧即無明，佛說無明妄動為煩惱業苦之本，日、德無明妄動，殘害他人，終
致災及其身，豈非佛說之明驗歟！（見海刊二十四卷十期）
<頁 id="31p1410"/>
<文>根本的止息戰亂</文>
<段/>中國經了不少年代的戰亂，世界亦飽經戰亂的痛苦，止息戰亂，遂成為全世界人
類普遍的希望，尤其是中國人民所迫切需求。同時、此國彼國，東方西方，安全不安
全都已成為集體，中國的安全可牽連到世界任何一處，世界那一角落的不安全也可影
響到中國。自從原子彈結束了侵略國，和平乍現曙光，然隱伏的戰機，仍潛滋暗長，
未能澈底澄清；中國亦仍在亂雲東伏西起，斷斷續續，時有牽一髮而動全身之勢，止
息戰亂，止息戰亂，呼聲響徹六洲，安全理事會也，和會也，停止軍事衝突小組也，
政治協商會議也，方法儘多，大抵為一種臨時妥洽的治標辦法。以言怎樣從根本上止
息戰亂，我以為還在人心悔悟，還在全世界風雲人物、領導人物的心理改善。
<段/>應知一切存在，眾緣所成，無我外之物，並無物外之我，物與我皆分別識上假立
的名相，貪無所貪，則有何爭奪？瞋無所瞋，則何來戰鬥？如是則貪化施濟，瞋化慈
<頁 id="31p1411"/>
悲，一切眾緣所生，平等同體，心理上一悔從前之枉為，一悟當下之如是，則天旋地
轉，癡暗漸變光明，我空物化，戰亂亦歸和平矣。
<段/>語云：「惟仁者能愛人亦能惡人」，不怕有愛有惡，只懼不能依仁為準。仁字之
義，惟一眾生平等大慈、同體大悲始足明之。能發見一切眾生平等同體之智慧，則能
起一切眾生平等同體之慈悲，愛之則德無不圓，惡之則過無不寂，是謂由慈悲行方便
，由方便達究竟，必如是，戰亂乃能止息，和平乃能永久。（見覺群第四期）
<頁 id="31p1412"/>
<文>鑒古歎今</文>
<段/>論者說明之亡于流寇與滿州，實由于朝野上下之腐敗招之：
<段/><偈>官府壞於胥吏；地方壞于鄉紳；兵不教練而肆搶；將無學術而欺詐；貪鄙
奢淫者，相望于社會；所謂清流名士者，亦惟樹黨相攻，別立門戶。</偈>
<段/>寥寥數語，對照今日之時局，隱憂曷勝！（見覺群七期）
<頁 id="31p1413"/>
<文>看軍人尚有軍紀否</文>
<段/>上海各報載：淞滬警備司令頃接最高當局自牯嶺來電稱：
<段/><偈>凡軍人之非法佔領敵產房屋，統限于九月底前出清。該電中並令上海區海
陸空軍及後勤司令部等，自動澈查報告，知有隱匿等情，以軍法從事；其主管
長官則連帶懲處。</偈>
<段/>這個最高當局電令，淞滬警備司令部能執行與否，便可看出中國的軍人尚有軍紀
可言與否。如軍人尚有軍紀，而這個電能見實行，則如「中國佛學會所請，以敵產寺
院之上海東西本願，劃交佛教以辦佛學會、佛教青年會、佛教文化館等，屢經陸軍總
部行政院轉下京滬區敵偽產業處理局、市政府、社會局的，當可見之以佛教寺產，辦
理佛教文化等最合宜之事實。（見覺群十二期）
<頁 id="31p1414"/>
<類>《雜文》</類>
<頁 id="31p1415"/>
<文>纘日宗</文>
<段/>古之言天文者，在支那有周天儀、渾天儀，印度、大秦所談者，略與周天儀近，
其義雖不無出入，謂日月環地行則僉同，固以目擊所存，莫不如是也。自法蘭西人歌
白尼出，始唱行星繞日，而地居行星之一；月又繞地，曰衛星，迄今宗之，共稱日宗
。古天文家言，乃寖無人道及矣！夫衡以現觀，則古為確。術乎勾股測算，使變相之
行，不差粟黍，足以撥巫讖而利人事，則後起者勝，第非今所欲極論也。吾之有取於
日宗者，蓋藉眾知之端，俾離乎著而即乎〔糸-小〕，以融觀佛功德耳。佛功德無量，可以福
智盡之，華嚴稱如來無障礙不動智光，一切眾生之明見，皆佛智光；而太陽光明最烈
，世間一切光明，皆以太陽有。福智者威赫富盛，慈育恩覆也；而宇宙萬有，莫不待
太陽開顯生長，無太陽則天地冥槁，此佛德日德之大較也。楞嚴曰：『心能轉物，即
同如來』。徵之奈端力例，所謂萬物親地，八緯親日，則力能轉物者固莫日若，故雖
<頁 id="31p1416"/>
曰日即如來可也。約翰侯失勒，日宗學者渠率也！嘗云：太陽全體神熱，暄赫照耀，
決非人間一切電火可方擬。覈以圓覺經如來神通大光明藏及如來光明，非諸菩薩、聲
聞、天、人、魔、梵可比，尤密符焉。其稱惟日能自發光，星月咸以日所映射者為光
明，則惟佛及入大地菩薩，乃能建立聖善之法，諸聲聞緣覺、天神、士夫，所有善法
，悉從佛菩提流出之說已。夫此尤德義之相似者耳，顯教曰毘盧遮那，譯云遍一切處
光明，而密教化名曰大日，則不唯德同而名亦同也。質力學家謂大始原點曰涅善刺斯
，布濩六合，通力收吸，爰成太陽；然則毘盧遮那其本乎，大日其著乎！密教又稱大
日如來，即阿彌陀佛，據十六觀經，欲生阿彌陀佛國者，亦先修日觀。抑日宗謂八緯
及月，始亦由日體離距，大日為密教法身如來，而以觀月為初方便，則殆由月輪係大
日分出，使藉化身證法身乎！刺日宗之術語，衍密教之禪觀，不亦快妙哉！佛為三千
大千世界主，而日者亦曰萬力𩐋旋，惟日總持，非日則乾坤軋轢。考釋迦三姓，一曰
日種，有以也夫！有以也夫！（見海刊一卷二期）
<頁 id="31p1417"/>
<文>禪兵</文>
<段/>禪與兵綴為一辭，其言吊詭，故未有也，然不足駭異。太虛曰：吾昔讀莊子說劍
篇而奇焉。程伊川睹臨濟、德山師道影，矍然曰：若非這個，定然作個渠魁！嗚呼！
此必有說也。作禪兵。
<段/>昔荀卿子議兵，本之儒術。吾宗明教師嘗答問兵，其詞甚美，曰：「發乎仁而止
乎義，故相正而不相亂」，意猶荀卿也。而唐、宋宗乘師，則往往引兵說禪，廓落微
淖，可神會不可思擬。然孫武子十三篇，真天下言兵之至精者。曰：「守如處女，出
如脫兔」。曰：「出其不意，攻其不備」。能此者兵之聖也。蓋赴機先，人人雖有長
技將失其用。然必養乎己者，至其量充塞與物為一而其效乃著。史稱候景持劍逼梁武
帝，自然心志枯竭，此其驗者也。然凝矣未至乎化也。盡其妙者，非禪宗老古錐莫屬
。昔某王公誦普門品畢，問一禪師曰：「如何是漂墮羅剎鬼國」？禪師呵曰：「這奴
<頁 id="31p1418"/>
才」！某怒形於面，禪師遽指云：「此之謂漂墮羅剎鬼國」。因其墮而墮之，可謂十步
一人千里不留行也。故五通仙問佛，我五通，汝六通，如何那一通？佛呼仙人，仙人曰
諾。佛曰：「汝問我那一通」。此皆先機以赴，得攻其不備之上乘者。一喝三日耳聾，豈
欺人語哉？昔越女論劍曰：「妾非有所習，而忽然得之」。太虛曰：烏知此忽然得之者
，乃至不忽然乎！禪宗喻之箭鋒相值，非人巧所預。東坡曰：「鈍根猶落箭鋒機」，此機
也。梵志問佛：「不問有言，不問無言」，佛默然。梵志雀躍而去曰：「世尊大慈，
開我迷雲」。阿難問佛：「梵志得何道理」？佛曰：「如世良馬見鞭影而疾馳」，後
有鳥巢乃吹布毛以悟侍者。故疾視、作色、瞬目、揚眉，無往非殺機所寓，千載之下
有聞之而喪身失命者，此也！「護生須是殺，殺盡方安居」。宗家活用在善用殺，淺嘗
而誤施者，則有姚廣孝、清世宗，而旁見於王介甫、王守仁。密宗亦密符禪機，楞嚴
曰：「心持印咒，顧盼雄毅」。雲門氣宇如王、蓋麻三斤、乾屎橛、花藥欄等句，即大明
咒、無上咒、無等等咒也。是以發思巴佐成吉思汗，而兵力震歐亞。夫禪密之為功同
<頁 id="31p1419"/>
，同乎一誠。中庸曰：「不誠無物」，此語足貞金石矣。飢而食，渴而飲，百姓由之而不
覺，雖有微言妙語，不能使之忘食廢飲。斯其故無他，亦誠乎飢渴而已矣。誠乎涅槃
妙心者亦然，誠則凝，凝則一，一則化，臻乎化者，白雲出谷，聽物卷舒，古鏡當臺，
隨形好醜，是謂誠而明。惟其誠且明，故異飢渴飲食不覺也。而禪宗得之，稱曰大機
大用。其距斥罷軟由心而相應乎身，乃有達磨之易筋經。龔定盦不知也，曰「授村童
牧豎以禪語，俾諷誦諧熟無脫節，三日禪師滿街矣」。斯語也，可以評六步禪、穿珠
禪耳。設以擬古禪德，猶曰以胡孫冠堯舜之冠，服堯舜之服，即是為堯舜也。夫趙括非
能讀父書，馬謖非不熟誦孫武子，然臨之兵則何如乎？故曰：微言妙語，不能使人飢
不食渴不飲。而禪宗喻之神廟泥馬，葉公畫龍。覺範見譏於靈源，漢月被詆於圓明，
未嘗盡枉也。或曰：姚廣孝、雍正帝其至乎？曰：是亦不然，麒麟不傷蟲蟻而好殺獅
子，則以獅子為敵也。若夫勇之至者，天下無敵，俯視萬物，猶麒麟於蟲蟻也。然為
我敵者，乃轉在淫湎憂苦我者，於是反而自克也。自克而勝，則失其相待而萬物與我
<頁 id="31p1420"/>
為一，故釋迦以大雄大力始，大慈大悲終。如若姚少師之忍鷙，清世宗之殘刻，禪宗
喻之鏌耶斫土，明珠彈雀，騰笑於大方也久矣！其大機而現大用者，臨濟、德山而外
，前有馬祖、黃蘗、趙洲，後有雲門、大慧、紫柏。紫柏於己則得也，而以臨濟玄要
比天台時教：謂魏無忌椎殺壬齕，能代領其十萬之眾者在乎兵符，而禪宗之綱宗則猶
兵符也，其語不盡然。夫魏無忌能帥王齕之眾者，尤在平日之威信；其能用之以救趙
者，亦以其能兵。而兵符者，特臨機一瞬之功耳。曰其效乃盡於此，則三峰派之末流
，從此開已。禪書載有屠一日正遊刃間，忽舍刀大笑，投僧伽藍作沙門。嗣有款以日
用事，即作持刀屠豕勢，太虛曰：此其機括，與越女忽然得劍者無異。可以禪而兵，
可以兵而禪，世有孫武子，其迎下風而拜曰俞。（見海刊一卷七期）
<頁 id="31p1421"/>
<文>王師愈諍潮中的閒話</文>
<段/>或問：近年潮州人王師愈──即王弘願所傳弘東密，要不失為佛教之一法門，故
其人亦即為佛教徒中之一份子，乃自民國十三年以來，佛教中緇素何對彼紛紛斥責之
多歟？
<段/>答曰：此王師愈狂妄憍慢之所自招也。夫以一師愈而闢佛之陋儒，一旦因從日文
繙出兩本東密新義派僧權田雷斧所著書，獲雷斧青眼，破佛律祖制，授以傳法灌頂，
遂自以為奇貨可居，妄思翹舉雷斧所傳，以壓倒中外一切佛教法門；並以優婆塞居比
丘等六眾之上，統率七眾，由此致招佛教緇素之訓誡。乃王師愈不知反省，不識慚愧
懺悔為何字，與人續興鬥諍而不已，遂招來四面八方之訶斥矣。
<段/>或問：王師愈先與密林持松興諍，繼而與曼殊揭諦角鬥，又繼而曼殊徒姚陶馥、
周圓性與王徒劉歛峰、陳存玄、黃繫西等對罵，而醜詆惡詈，竟至無以復加。近曼殊
<頁 id="31p1422"/>
被捕，世亦疑出王徒所為，然此皆所謂傳日本空海密之法者，何鬥諍狠毒如此之甚耶？
<段/>答曰：日僧空海之東密本成立於狠諍之上者，觀空海妄傳金殿現通壓倒諸宗之讕
言，可見其如何自讚毀他而一切排斥矣。二教論、十住心論等，皆建築於此狠氣戾氣
之上，受其傳者、自亦分沾其氣分，故相殘相爭，竟如是其烈歟！其實空海僅來華八
月，所遇惠果，亦為其時名德不著聞於世之密宗僧，故空海所學，遠不逮台密之傳教
。而空海以悍摯凌奪，末流曼衍中國，乃發生如斯怪劇！
<段/>或問：王師愈及其徒所據之與全國緇素興諍者，要惟「密教有髮髻同居士，故居
士為傳法阿闍黎反勝比丘」，及「密教之教主教義等，迥出其餘之上而獨勝」二事。
且前一事，王師愈及其徒固援引蘇悉地羯羅經而振振有詞，亦將何以折之歟？
<段/>答曰：此依曼殊揭諦所云：
<段/><偈>密教諸尊影像，圖繪雕塑，皆有頂髻、天冠、天衣、瓔珞等莊嚴，是以法
性身現本地莊嚴報身，受用法樂，利樂有情之影像，萬不可武斷其為俗士者也
<頁 id="31p1423"/>
。夫既號如來，無一不由八相成道之中現出家相而登法王位，汝以如來之有頂
髻，至竟武斷其為俗人，是真荒謬絕倫之極矣！夫如來頂髻，為三十二相八十
隨形好之一。髮紺色，作螺髻形，頂心高髻，如春山吐日，稍覽佛典者靡不知
之。如來頂相異於聲聞弟子之現出家相鬚髮自落，及中國之光頂僧有異者，良
以此耳。汝以髮髻之有無，繼定其僧俗，誠愚妄也！</偈>
<段/>周圓性又申其義曰：
<段/><偈>佛現莊嚴影像，有無天冠，均有髮髻，乃是如來神通遊戲隨順眾生意樂所
現之幻相也。如大日經中佛告祕密主偈曰：『法離於分別，及一切妄想，心思
諸起作，我成最正覺，究淨如虛空。愚凡所不知，邪執妄境界，時方相貌等，
樂欲無明覆，度脫彼等故，隨順方便說』。又云：『於當來世時，劣慧諸眾生
，以癡愛自蔽，唯依於有相，恆樂諸斷常，時方所造業，善不善諸相，盲冥樂
求果，不知解此道，為度彼等故，隨順說是法』。此密宗徹底正義也，是故經
<頁 id="31p1424"/>
中處處以十緣生句昭示學者。王弘願不知此義，執著幻相而生邪見，流弊所及
，不可救藥矣！茲姑俯就王宏願所舉總持髮髻冠等說，而論其事實曰：『諸佛
頂相，皆有髮髻』。依觀佛三昧海經說：『如來頂髮，引長則丈有三尺，斂之
，成旋螺文髻』。且越城出家，雪山苦行，焉有理髮師為之剃髮？況髮髻為如
來三十二相之一，畫曼荼羅者，不過中佛加繪天冠，而隨方佛不繪天冠，其鬆
髻固一律在頂也，又安得以天冠之有無而分僧俗乎？即如中國僧人之閉關精修
及山林巖棲者，常有髮長數尺披拂兩肩者，因無理髮匠及無暇剃髮，故其入市
募緣也，則以銅環束髮，遊行廛市，各處名山，及南北各省都會，常見此類披
髮之苦行高僧，不知凡幾。至於西天聲聞弟子，有因佛以神力加持，鬚髮自落
，袈裟著身，應時即得阿羅漢果者。應化事蹟所載，亦間有之。萬不能一律武
斷其為在家有髮，出家無髮，與事實相違也。且今日中國僧俗，均有髮髻，彼
王弘願欲學摩醯首羅，仍是光頂，是則既非僧人又非俗人，而王宏願成一「三
<頁 id="31p1425"/>
不像」之怪物矣！余嘗見淨土曼荼羅繪一佛二菩薩者，有居中之彌陀不繪天冠
，左右二菩薩繪有天冠，將謂二菩薩是主是師，彌陀是臣僕是弟子乎？又見有
三繪俱有天冠，則三聖均是俗人乎？質之稍覽佛典者，此種穿鑿附會，可不煩
言而決其妄誕矣。夫十方三世一切如來，無一不經八相成道之出家相，而十號
具足。是故維摩詰智齊如佛，但稱居士，不名如來；慈氏尊兜率補處，亦號菩
薩，不名如來；以其未現八相成道故。如是則王弘願心目中所有之真言教主大
日尊者，唯可稱毘盧遮那居士，或大日俗士，萬不可以佛如來之名號加之矣。
何以故？以吾人所奉之真言教主是佛如來，而王宏願所奉之魔王教主，非佛如
來故。</偈>
此二文將其駁斥無餘矣，乃其徒尚奉為金科玉律以數引稱者，非顏厚則心盲耳。
<段/>或問：趙士覲與海潮音社書，引善財參善知識，舍利弗聽維摩詰，玄奘學勝軍，
乃至支那內學院釋師訓各條，以證成居士可為傳法師者又如何？
<頁 id="31p1426"/>
<段/>答曰：此於昔年海潮音上太虛大師之與歐陽居士論作師一文及十四卷第十一期上
印順法師普陀讀經隨筆之第六則，破之已詳，如有人再引稱者，抑亦非顏厚即心盲耳。
<段/>或問：然則馮寶瑛所謂『傳密祗重實際，不論緇素』，及引五字陀羅尼頌：『依
法不依人，野干羅剎形，為法故應受』之說，又如何？
<段/>答曰：重實際，至於擇師二十二相中果德門悉地成者，可如菩薩入地之為勝義僧
，不別緇素男女，降此以下，則必七眾上首之比丘方可。然縱入勝義僧之俗形士女，
猶必為保持佛教在世間建立之僧制及防現後流弊，或如六祖之捨俗形而現僧相，或如
龐居士之不領眾為師──吳殷等亦然，以通真俗，惟執不論緇素，猶擔板漢耳。至依
法不依人，乃四依之一。擴充此義，則諸咒印皆可自習，而傳法阿闍黎可廢！逮至僧
相不存，佛法亦滅，則雖畜鬼中有能授佛一偈一咒者，亦將敬禮受之，『然此為無復
僧尼，亦無復所謂傳法阿闍黎之時矣』。今乃僧制猶存，並立傳法阿闍黎名位，遽欲引
同鬼畜而以俗士當之，抑何傎歟？觀馮寶瑛答何不勸其亦現比丘身之相，雖悍然謂『
<頁 id="31p1427"/>
一乘教中無此不了義，何必強人削跡適履為』？而一則曰：『僧能弘密，不勞居士；
僧乏，居士辭勞不得』。再則曰：『同一程度比丘居士各有其人，則隨俗尊重，推舉
比丘』。亦明知傳密之僧現存，至王師愈以居士攘奪其間之為非理矣。但其罪實責在
雷斧，按馮寶瑛設問：『吾華何不竟效東鄰之不勞居士』？及曼殊揭諦謂：『猶憶民
十四年，愚在日本多聞院修法時，日本密宗各流，於吾師權田大僧正到中國傳法，與
居士授傳法灌頂事，攻擊甚烈』。即可知雷斧不但破壞七眾以比丘為上首之佛律，且
亦破壞日本上承中華印度之祖制，其罪案乃鐵鑄不移也！然王師愈若能學吳殷輩，不
作師傳法，亦可輕雷斧之罪耳。
<段/>或問：關第一事王師愈之徒所持者，誠已足摧破無剩矣。然其所持第二事，乃大
抵根據空海之顯密二教論、十住心論及密宗諸經疏者，斯豈亦皆不足成立乎？
<段/>答曰：此王師愈解行特刊序之十殊勝，福慧讀海潮音密宗問題謂法舫師之論有三
十一不能立，所由奮其筆也。然其說雖曼衍支離至莫從究詰，若循其本，無不從「顯
<頁 id="31p1428"/>
密教主絕然為二」之一觀念而來。然此種孤陋寡聞或誣世欺俗之謬說，不待詳破。即
王淨心敬告海內之疑謗真言宗者一文中：『三、真言宗所崇之大日即釋迦，唯法應不
同，無須爭論者』；寥寥數語，已足令王師愈十勝之爭論，及福海三十一不能立之爭
論成齏粉，而法舫師之論則無不成立矣。──按：答海潮音密宗問題專號中列名者十
五六人，唯此王淨心居士理智尚清，及杜騰英居士中毒未深耳。
<段/>或問：空海絕然分教主及教為二，其說亦有何過乎？
<段/>答曰：凡褊量狹見之毗於異道者，每好另據一教主以顯其特勝，例如龍華派即大
乘門之誦五部六冊外道，則謂釋迦係小乘教，而彼則為燃燈之大乘教；又如先天派即
瑤池門之外道，則謂從六祖道歸居士，故唯居士相傳千千萬，不復傳僧家半個人。空
海以大日為密教教主，謂與顯教教主釋迦絕然不同，以是由教主二而教二，剖割為兩
個對待角立之教，俾整個之佛教破裂而為二。在昔於一佛教亦分乘分部分宗耳，天台
賢首等判四教五教，亦謂於一佛教因機見有淺深耳。天台雖說藏通等四教菩薩各有斷
<頁 id="31p1429"/>
證及果佛之相不同，然佛唯一佛，不過藏通唯見應化，別圓乃見三身，且至圓斯究竟
耳。──按：天台四教菩薩各有斷證及果佛說，漸啟割裂佛教為數教之端，蓋三乘各
有境行果不同，乃因二乘之極果於佛果未全耳。若大乘佛果仍有高下，則成佛亦非究
竟之果矣。然則成佛亦尚有何意義乎？但天台之妙意，乃在開藏通別之皆為「權」設
，而顯一切唯圓之「實」耳。既唯圓實，則皆唯一佛之說矣。乃明清間之賢首教師，
亦努力仿為五教各有斷證及果佛說，何其棄妙意而取麤跡歟？──自空海興此破教為
二之始，以投日本人局執好異之機，由此日蓮乃截取後二卷半法華經為久遠實成之釋
迦教，與佛之其餘一切教法離絕為二；親鸞乃截取淨土三經為彌陀教，指其餘為釋迦
教而離絕為二；其去奉燃燈為大乘之外道，不可以寸；而王師愈今乃欲煽其餘燼於中
國，亦益增空海之罪過耳。
<段/>或問：諸經敘說主說處之勝劣不同，非唯真言之經為然，即其餘諸大乘經若華嚴
、深密等，亦多顯示殊勝莊嚴者，豈皆無所區別乎？
<頁 id="31p1430"/>
<段/>答曰：非概無別。於此應善達三身之義，即法性身、受用身，變化身，亦稱法、
報、應，或法、報、化。三身惟「一佛身」，例法華明即丈六為法報身。或只開真、
應二身，乃合法性、受用為真身，或合法性自受用為真，他受用應化為應耳。密宗加
等流身為四，乃將變化身中之「隨類化身」，別開為「等流身」也。華嚴十身，亦於
受用、變化身別開出之。貫通論大乘教以三身為準，然受用分自他之二，變化分大（
勝應）小（劣應）隨類之三，則為六重，於此六重中說二身三身，多有執名而不知義
者。曼殊揭諦嘗研法相，故知『法性身者，二空所顯清淨真如，於五智中號法界體性
智。經云：譬如虛空，雖遍諸色種種相中，而不可說有種種相體唯一味。……是故此
法性身者，十方三世諸佛之所同證，一切菩薩摩訶薩之所分證』。諸佛滿證法性曰法
身佛，菩薩分證法性曰法身大士，然四聖六凡，有情無情，於法性或證非證，無量種
類，無不依法性為本，故亦得云種種色相皆其等流。──然小乘論師，或僅知丈六（
劣應）為真身，所現化人等（隨類化）為化身，而空海、王師愈等以所奉『持髮髻冠、
<頁 id="31p1431"/>
瓔珞天衣示同摩醯首羅天王之大日如來』為法身，則係認勝應身（大化身）為法身。
而以丈六小化為應身，以言法應之別，此纔勝小乘論師一籌，且未知他受用身，況自
受用身與法性身乎？如所現為『摩醯首羅天主身』而非佛身，則僅為隨天類之隨類變
化身，若倒認之為法身，則猶倒認如來或現「藥叉身」或現「執金剛身」為法身，且
并小乘論師亦不如矣。諸經有僅劣應身土者，有依由勝進而示勝應身土者，有更勝進
而示他受用身土者，有直示勝應身土及他受用身土者，有直示他受用身土者，有從他
受用（千華台上盧舍那毗遮那）而勝應（千釋迦）而劣應（千百億釋迦）若梵網者，
有他受用（華藏世界）勝應（天上）劣應（人間）而混融無間若華嚴者；要之、凡以
某某佛稱者，上不至自受用、法性，以無相可立名故，下不至隨類化，以所現非佛相
故。然此非研窮教理者不能詳辨，王師愈輩持咒印徒，疏於解理，自非所知也。
<段/>或問：馮寶瑛謂禪密共證點為一味平等之理境，密宗特證點為六大瑜伽之智境：
又密宗人每謂他宗以超絕事相之理體為極則，密宗即事而真，當相即道，事相即為究
<頁 id="31p1432"/>
竟真實，此義如何？
<段/>答曰：依起信論，其所謂共證點同真如如實空義，特證點同真如如實不空義。如
實不空，則或說為六大瑜伽，或說為理事三千，或說為六相十玄，或說為五法三性，
各成其善巧方便。以超絕事相之理體為極則，三論近之，唯識、台、賢皆不然，特台
、賢等空假中俱圓，未若禪宗專主假中皆空之圓空，密宗專主空中皆假之圓假，（假
即幻即妙即密）為顯然相對耳。密宗專主假想觀，一切無不假想觀化，依五佛觀為
佛果五法──謂清淨法界及四智菩提，清淨法界密宗名法界體性智──，依蓮華月輪
等觀有本有理性、新生智相等，乃至依男女和合觀為福智和合等，無一非假想觀之觀
境也。從空出假，原可云假勝於空，密典中有所謂不持咒印不成佛者，據此令從空而
出假也。然若未透過空之假，則又空勝於假，文殊為圓空般若之代表，普賢為妙假真
言之代表。如得意於圓空圓假，則隨一皆妙滿而自無優劣之辨。若空海、雷斧、王師
愈輩，堅執假相為勝而興諍，不悟為假想觀之假相，則唯長見取、戒禁取之煩惱耳？
<頁 id="31p1433"/>
<段/>或問：華嚴宗謂因分可說，果分不可說，而密宗人則謂密宗正說果分，且勝華嚴
，況餘大勝經典，此說又如何？
<段/>答曰：密宗人不明教理，有如聾子之不怕雷，既可執勝應身或隨類化身為法身，
又何不可妄取「為從空出假菩薩或末法初發心菩薩所說假相觀法」，謂是說不可說之
果分乎？殊不知華嚴所謂果分不可說者，非可說而不說，乃真實不可說不須說故。佛
佛皆正遍知故不須說，法法皆無分別故不可說，即如密典真實攝大教王經，依普賢及
毘盧遮那等名相，為釋迦成佛時心境之假想觀耳。謂以普賢代表諸佛成正覺所共由之
金剛後心位，以毘盧遮那代表諸佛共證之究竟妙覺位，而假想釋迦如何從金剛位入妙
覺位，與入妙覺位時之內證心境，或言說為陀羅尼，或繪畫為曼荼羅耳。此若是說果
分，則諸經中說果分者固甚多，且華嚴所說尤莫非始成正覺時之果分心境也。然此豈
知果分不可說之真義哉？若知全部密法之皆為假想觀法，則虛靈活妙而不妄爭勝矣。
<段/>或問：依上來所言，則王師愈輩據以興訟之二事，誠可根本打銷也！但福慧謂王
<頁 id="31p1434"/>
師愈輩「亦自弘其密宗以標高競秀耳』，且責芝峰師等『不向外推行，而向內壓迫摧
殘踐踏同教之最上乘以為得意，徒令人齒冷耳』。又奉陳四事，謂『佛法非一二人私
物，以薄地凡夫菲薄古聖賢所立為不自量』，其所言似公且當也。
<段/>答曰：王師愈輩所謂標高競秀，其實即踐踏同教他宗向內壓迫摧殘以爭勝，遍觀
彼輩所為文，有一篇不自讚毀他而令同教他宗或同宗他人平心乎？即此三四語間亦自
尊為「最上乘」，夫自尊為最上，非即已卑他為等而下之以至於最下乎？況妄分一味
佛法為顯教密教，自居密教，而謂令密教興顯教當滅，又於密宗排斥台密、藏密，而
同學東密又皆斥之為叛、為逃、為夭，非直欲據佛法為彼一二人私物乎？於七眾以比
丘為首長之佛制，且敢以非毀悍然破棄而不恤，尚何有於古聖先賢之所立？所言雖似
公當，惜乎王師愈輩皆一一身違犯之！芝峰輩之所施者，皆眾怒之反響，乃猶不知自
反而嘵嘵責人，抑何恥之甚耶？
<段/>或問：王師愈輩答海潮音密宗問題專號中，至於王智依所作之一文，誠如瘋狗發
<頁 id="31p1435"/>
狂亂咬之極點，不唯無復人理，且無復畜生理矣，誠不須置辯。但所云共和四年，歐
戰方酣，而歐戰終止於民國八年，大僧正來華，是在何年，爾知之否？蓋共和十三年
也。而牽強附合，其奈不合事實何？此其事實果如何乎？
<段/>答曰：在海潮音文庫查得太虛大師原文中密宗復興之動機一則云：
<段/><偈>凡事之興，必有因緣。就言密宗，中國自唐迄今，絕響殆千餘年，其復興
也，奈何不前不後而潮湧於斯時耶？茲且一言其動機：日本為密宗中心之佛教
，其宗義亦異開元之舊，雜於國俗私見。而我國清季留日人士，往往傳聞其說
，李證剛既譯日文之西藏佛教史，侈談密宗；桂伯華且留學焉。共和四年，歐
戰方酣，泰西各邦無暇東顧之時，日人乘機暴發其素蓄謀我之野心，以二十一
條脅迫我政府，其第五條即要求日人在華有布教自由權。冀以傳教之名，而行
其帝國主義之實，其含有政治色彩，路入皆知也。故當時華人緇俗，無不痛斥
其非。誠以日本佛法，實取諸中土，云何復來傳布？是不異子哺母乳，理何可
<頁 id="31p1436"/>
通？而日人則藉口謂日本佛法，雖傳承支那，而今日日之密教，極為發達，中
土則成絕學。職是之故，我華緇俗，雖明知其為政治利用文化侵略之計策，然
以中土密宗誠絕，固亦未如之何也。以故爾時緇素，受此重大剌激，對於密教
問題，漸漸注意。有陳某著中國之阿彌陀佛，歷言日本密宗之宗義，予於是年
著整理僧伽制度論，亦主派人留日、留藏習密，以重興我國之密宗。至民國七
年，潮州王弘願將日文之密宗綱要，譯華傳布，余時在滬纂覺社叢書，得之廣
為流播，極力提倡，冀中國密教早日恢復。未久，而密教、密教之聲，竟遍中
國矣。</偈>
此中僅從清季言到民國七八年為止，原尚未言及十三年雷斧來華事，蓋雷斧來華
之時勢，尚在其後也。何牽會不符事實之有？特此言民四以前事，不惟所謂王智依者
尚未聞三寶名字，恐王弘願亦尚在師愈以闢佛時代，故對於其時日人欲借傳密宗為對
華政治侵略工具，及華人著書力言密宗亦中國所固有以相拒之事，猶非彼所及留意，
<頁 id="31p1437"/>
故反誣他人牽強附會耳。其徒不知事實，不達文義，或割裂曲解，或謬妄混言，覽其
說者，若能取所對原文核閱之，庶不為其所迷誤也！
<段/>或問：海潮音商論向取主客公開態度，且聲明『本刊的立場在整個佛教、是站在
第三者地位，但有時看得另一方超過某一種意義太遠了，略加以糾正，而扶其入於正
軌而已』。又『對於密宗視為整個佛教中之一重要部分，決沒有反對或輕視的態度』
。並曾出過密宗專號，所載材料多出王弘願，因之宅Ｘ譏為『前後矛盾，進退失據，
苟非嫉忌之魔入據其心，未有靡旗亂轍若斯之甚者』，此關於海潮音對密宗之態度，
亦有可言乎？
<段/>答曰：據公正眼光觀之，海潮音始終立於整個佛教之公正地位，平均提倡，無所
偏倚，至多不過履行「另一方超過太遠了，略加糾正而扶入正軌」之義務而已。昔密
宗久湮，而王弘願能譯其書，因為宣揚之；今王弘願舞弄密宗以壞佛教法，乃加以糾
正，何矛盾之有？夫以王宏願輩狂慢而引起反對之報章文字，殆不可以僂指計。十三
<頁 id="31p1438"/>
卷十二期海潮音之轉登一二，正是「住慈悲心教化惡人輩」耳。乃王宏願輩不知自反
愧悔，請律師投函也，背法律條文責人也，讀菩薩戒相責人也，豈有只王宏願輩超法
律戒相，而可日毀他宗，日毀他人，且能御用法律戒相以箝制他人，而他人則皆該死
而當為箝制也耶？夫海潮音疊載密宗教義一斑，不動明王法應化之需要，時輪金剛法
會殿言，乃至王宏願解行特刊序等，對法對人，曷嘗稍有不公正之容心乎？乃不知從
自心稍息其貪嗔慢邪以平眾怒，而竟遷恚及悉任人公開辯論之海潮音，不亦謬哉？不
亦謬哉？
<段/>或問：公等以密宗革興揭櫫革興之徑途，亦能略示其梗概乎？
<段/>答曰：革去東密之荒謬部分，攝其精要，融合台密、藏密及被輕實重之所云雜密
，繼印度超岩寺重建系統之組織，以小大戒律繩其行，以性相教理軌其解──台賢不
過性相教理之融會，亦須以性相繩之故，不足依──則密宗乃可重興！今此閒話，亦
革謬工作之一斑耳。（見海刊十五卷三期）
<頁 id="31p1439"/>
<文>論學佛者須止惡行善</文>
<段/>聞道階法師言：梅擷雲君常舉問曰：諦中之滅諦，是對治煩惱所得之擇滅果，道
諦則正是能對治煩惱者，何以滅道二諦亦有十使諸煩惱，依以發生？予意此正古今人
學佛法而轉生諸煩惱病之理由也。夫佛法豈非能對治煩惱及解脫煩惱者乎？學之者間
有舊病或瘥不瘥而轉新病者，蓋因無始煩惱業種未能伏斷，數習漸熟，即緣附之以現
行，此其理既可得而言，其事亦可得而徵也。古之緇素學佛法變而成外道，及今依佛
法出家僧眾，滋生種種流弊，姑置不提，以徵新近之在家學佛人士。
<段/>夫「諸惡莫作，眾善奉行，自淨其意，是諸佛教」。乃今有扶佛人士，其未學佛
之前，或急公好義，或恤貧喜施，或扶危濟困，或崇善持正，雖未能契真性之妙淨，
而心意不覺常不自期於淨也。逮其既聞佛法之後，劣先時之善行為有漏；不屑復道，
於佛法中亦初不進修何勝行，但標榜學佛為名高。除二三潛共圖其私欲之人外，對於
<頁 id="31p1440"/>
其餘佛法中之緇素，肆行毀詆以顯特異，竟成與諸佛教絕對違反之眾善禁行，諸惡潛
作，自污其意，此為第一類。
<段/>或者才氣邁人，權衡在我，而騖榮好勝之心，藉聞佛法，相得彌熾。欲憑此博大
精深之教理，發揚其籠罩凌駕之威勢，乘時崛起，呼召群眾，隱然以救群濟世之佛教
主自居。外抗流俗之謂，內糾教徒之弊，揚己抑人，毀他讚自。及其願不能償，則出
而奴此，別主異說，以顯其訾騖不羈，顛倒播弄，圓轉自如。又久之若仍不能死心蹋
地束身依佛，則必致流遁無歸，嗒焉喪志，此為第二類。
<段/>或者狷介傲慢，妄稱先進，自其所初奉之二三知識而外，輒不肯下人；而對於其
餘佛法之人，苟不承其意趣，附為徒黨，即遭排斥為旁歧邪外，而唯以自黨為正宗。
使或久、或遠、或南、或北之同學佛法者，紛起黨派之諍，此為第三類。
<段/>或者藉圖名利恭敬，囿其一隅之見，偏執為是，但以伸張自所崇尚之徒黨為能事；
對於異系之徒黨，盡力攻擊，任情傾陷。若去年杭州有學淨土宗者，誣謗學禪宗者，
<頁 id="31p1441"/>
致使輕身自殺；而學禪宗者憤圖報復，傳播所謂『馬子毒邪術』之說。互逞陰險，互
為仇敵，此為第四類。
<段/>更有在昔時為官為商，雖貪意時或現行，而外慚清議，內疚神明，即抑令不敢肆
行，且矯之以廉潔誠信自居。逮既學佛法，因欲作種種佛事，以為宏揚佛法，須多有
財力方可舉行，遂覺得有理可恃，膽為之壯，行種種非法貪取財物之事，以宏法為護
符，不復忌憚。殊不知獲沾其惠以建設佛事者，為益至微，而千人所指，方且舉以為
學佛使人人格墮落之徵驗，因之使乍信者退，將信未信者不敢信，而不信者大引為口
實以肆毀謗。宏揚之效未睹，而影響於敗壞者已多矣，此為第五類。
<段/>茲略舉其五類，吾已為佛法前途隱憂惸惸而不能止，況乘此將層出不窮乎？噫！
佛法佛法，多少人假汝之名以行其罪惡，汝其奈之何哉！汝其奈之何哉！世人以貪、
瞋、癡、慢等為生命，正其貪、瞋、癡、慢則流入枯寂，百事不能有為；纔有願意宏
法之事，而貪、瞋、癡、慢毒又完全緣附縱發；能不墮此二邊而精進於大乘中道之行
<頁 id="31p1442"/>
者，蓋寥寥也。所冀今而後在家學佛之士，能深察乎此以自警惕，尊重優婆塞戒經及
玄奘法師譯菩薩戒本所示戒行，作三業之軌範，遵循不犯，使世人皎皎然共見凡學佛
法之人，在官即能為良官，在商即能為良商，在士即能為良士，在工即能為良工，在
農即能為良農，以示學佛法者，真能從道德根本之人心上改過遷善，除世間一般人之
譏嫌，起世間一般人之信仰，則真荷擔佛法，利濟世人之如來真子矣！有智之士，伏
乞矜納愚言！（見海刊四卷五期）
<頁 id="31p1443"/>
<文>佛教當把民間的信仰組織起來</文>
<段/>中國人的普通心理，於生人則求「多福、多壽、多子孫而無疾病」；對亡靈則求
「超昇安樂」，依此演成民間種種通俗的信仰。在昔乃由儒、釋、道三教中的釋、道
兩教混合應付著，而僧尼、道冠寺觀菴院亦即依此而存活，近今則除昔日儒者變為科
學者及信仰耶教、回教者以外，大多數民俗依然流行著這一般習慣心理的信仰。近見
申報月刊上所載郢生君的一篇小品文字云：
<段/><偈>今年夏間，錚子內姑母病歿。當熱作昏沉的時侯，對她的姪女口述四語道
：「淒風苦雨，是我歸程。蓬萊不遠，到處飛行」。</偈>
<段/><偈>科學的說起來，所謂精神是有機體發達到了一定階段所產生出來的，牠是
某一些有機體特有的生理上的屬性或一種機能；換言之，牠是有機體的神經系
統所發生的一種作用；有機體破壞，精神作用也就跟著消滅。但是、就一般人
<頁 id="31p1444"/>
情說，死如果等於「從此消滅」，把以前曾經存在的賬一筆畫斷，那是非常寂
寞的事。受不住這種寂寞，便來了死後依然存在的想頭。依然存在，自當有所
居的境界和相與的伴侶。這各依自己的信仰和想像來決定；在已經走近了生死
的界線的當兒，往往會造成一些「奇蹟」，供後死者傳說無休。如信鬼者臨死
，會有祖先或亡故的親屬到來，導往冥土；基督徒便遇見生著鳥翅膀的天使，
迎歸天國；佛門弟子則由佛來接引，往生淨土。試翻淨土聖賢錄，這類故事不
可勝數。基督徒何以不會遇見祖先或亡故的親屬呢？蒙佛接引的又何以祇限於
信佛念佛的人？這其間的緣故，原是一想便可以明白的。</偈>
<段/><偈>最受不住這種寂寞的，應該是修持淨土的人了。他們把死看做往生淨土與
墮入地獄的岐路口。其設想淨土與地獄，都源於死後依然存在這一念；而淨土
悅樂，地獄痛苦，所以臨到岐路口必須趨此舍彼。於是一心念佛，平生用盡工
夫，指望臨命終時，此心不亂，仍能稱誦佛號，蒙佛引歸淨土。還恐怕自力不
<頁 id="31p1445"/>
夠，便豫先告誡親屬後輩，當已臨終，慎勿啼哭，啼哭則此心散亂，便將墮入
地獄苦趣；惟有助念佛號，最為功德無量。曾讀當代某大師的文鈔，厚厚的四
本，差不多全講這一些；教人對於死這一件大事怎樣去做豫備工夫，他們的不
甘寂寞，也就可想而知了。</偈>
<段/><偈>「蓬萊不遠」的蓬萊，正無異於基督徒的天堂，和佛門弟子的淨土。</偈>
<段/><偈>更從送死者這一方面說，斷了氣的一個人，如果就此靈爽無存，斬絕了曾
與世間發生過的一切關係，那也是非常寂寞的事。承認他存在於另一個世界裏
吧；惟有這樣纔好比寶物雖不在手頭，而存放在外庫裏，並非就此失掉，便也
足以自慰。從這一念，於是來了種種送死的花樣。</偈>
<段/><偈>這個因錚子內姑母的喪事，把久已忘懷了的故鄉種種送死的花樣溫理一過
。逢七，不請和尚唪經，便延羽士禮懺。教死者受佛門的戒，由和尚給與法名
；另一方面，羽士起「給籙」的法場，派定死者在瑤池會上當一份小差使，也
<頁 id="31p1446"/>
別有道號。佛教徒呢？道教徒呢？只好說「兼收並蓄」。逢七前一天，到各個
城隍廟裏去燒「七香」。城隍是冥土的地方官，到他們那裏去燒香，無非希望
他們對於新隸治下的鬼囚高抬貴手，不要十分難為；老實說，這是去行賄賂。
既已是佛門的戒徒，瑤池會上的職仙，何以又成為城隍治下的鬼囚呢？這其間
的矛盾，誰也不去想。總之、多方打點，只求於死者死後的生活有利。</偈>
<段/><偈>紙製的服用器物，凡想得到的都特製起來焚化。細針鑿花的是紗衣，紙背
黏一點薄棉的是法蘭絨，摺成凹凸紋的是絨繩衫，灰紙剪細貼在衣裏的是小毛
，黃紙剪細貼在衣裏的是大毛。桌椅、箱櫳、鏡奩、盤盒、乃至自鳴鐘，熱水
瓶，色色俱備，而且都是「摩登」的款式。因為死者生時愛打馬將，便付與一
副馬將牌，加上三道花，還有財神和元寶。死者使用著這些器物，死後的生活
，大概很舒齊的了。只是還沒有自已的房子，租賃人家的房子終非久計。據說
在最近的將來，就有一所紙房子為她建築起來了。</偈>
<頁 id="31p1447"/>
<段/><偈>死者每天進食三次，中午用飯，早晚用點。食畢便焚化紙錠。逢食拿錢，
這是陽世生活所沒有的。唪經禮懺的日子，則焚化得特別地多。統計七七中所
焚化的紙錠，至少可以堆滿半間房子。普通紙錠是用一張錫箔摺成的；還有用
幾張錫箔湊合摺成的中空的正方體，名之曰「庫」，中間容納一隻菱形的小錠
。這東西非常貴重，據說只須有極少的幾個，便可以在冥土開一爿典當。這回
焚化這樣的庫也不少，在冥土新開的典當，像上海四馬路的書局一樣，一家一
家連接起來了吧。教死者去剝削窮鬼究非佳事，這一層當然不去想了；想到的
只是從此死者將成為冥土的巨大的財主。</偈>
<段/><偈>靈座旁安置一件銅器，名之曰罄，卻是碗形圓底的東西。每天須敲這東西
四十九下，恐怕少敲或多敲，便用四十九個銅錢來記數。說死者一直在那里趲
行冥土的路程，而冥土是黑暗的，須待磬聲一響，纔有一段光明照見前路。如
果少敲了，光明不繼，那就有迷路的危險；多敲了呢，光明太強，耀得趲行者
<頁 id="31p1448"/>
眼花，也許會累她跌交。這樣說起來，死者並不住佛土；也不在瑤池；也不作
城隍治下的鬼囚；也不安居冥土的寓所享受豐美的起居飲食；也不當許多爿典
當的大老闆，吮吸窮鬼們的鬼脂鬼膏，卻在那里作踽踽獨行的「旅鬼」。</偈>
<段/><偈>承認死者存在於另一個世界裏，可是終於不能確定死者的境況，這因為這
種種矛盾荒唐的花樣，原來由送死者想像出來的。送死者忙著這種種的花樣，
彷彿得到了撫慰，強烈的悲感便漸漸地輕淡了。</偈>
<段/>這篇文字，以粗疏的文人眼光，描寫民俗間關於死亡一面的模糊信仰，亦能恰如
其分。然佛法的行門，大致可分為四類：一、戒律門：這是人的或超人的倫理道德。
二、禪觀門：這是人的或超人的內心修養。這二門皆只有數德慧之士所能及，而無涉
於民俗之信仰。三、密咒門：這是具備適應種種關於人之生存要求的，應將道教的民
俗的各種信仰神皆收入密宗來而編列於適當位置，俾這種關於生存要求的信仰有個系
統。四、淨土門：這是最能適應關於人之死亡要求的，應將民俗間關於亡靈超昇安樂
<頁 id="31p1449"/>
的祈求皆收入淨土來，而編列為生天佛國等。俾這種關於死亡要求的信仰有個系統，
使民俗間散漫凌亂的信仰心理有系統條理，亦為心理建設中下層工作的要務。（見海
刊十四卷十一期）
<頁 id="31p1450"/>
<文>佛教之中國民族英雄史</文>
<段/>少壯的我，曾有撥一代之亂而致全世界於治的雄圖，期以人的菩薩心行──無我
大悲六度十善──造成人間淨土。這是民十以前的事，被莊蘊寬先生等稱為佛門霸才
。迄今垂垂老矣，於佛教、於國族、於人世一無所成，徒以些空論招來了些毀譽，豪
懷已逐韶華逝，濯足滄浪萬里流。而少年僧中尚鮮見有後起的人，能縮而小之以興建
新中國之新佛教為志者。僧才消沉，殊可憂悶！念中年學僧不少能執筆為文者，應合
著一部「佛教之中國民族英雄史」，以喚醒溺於剩山殘寺中者而鼓舞振起之！
<段/>隋文、明太，均由小沙彌蹶起，開一代之治者尚矣！他若劉秉忠、姚光孝等，亦
曾以佛子而建宰輔事功。梁武、錢忠懿等，雖終於敗亡而被儒生曲筆譏笑者，數十年
民生偏安，實亦為菩薩精神之恩覆。而劉勰之文學，一行之天算，懷素之書法，皎然
之詩式，贊寧之史識，契嵩之議論，及以詩歌、音樂、繪畫、拳技等照耀天壤、貢獻
<頁 id="31p1451"/>
於民族文化者，更指不勝屈。尤偉大者，則為道安、慧遠、僧肇、道生、智顗、法藏
等之於思想，法顯、玄奘、義淨之於求學傳學，惠能、道一、懷海、義玄、宣鑑、延
壽、宗杲、紫柏等之於禪風，若能一一從儒者史籍之掩抑下披揭而出之，不亦中國二
千年來佛教英雄之洋洋大觀，而在民族歷史炳耀著萬丈光芒者哉！
<段/>若就中國民族英雄以言，則朱元龍在五千年歷史上更為首出。蒙古在今日，固已
融化為中華民族之一宗族，而在宋代則實為中國民族之異族強敵，尤其是侵略蹂躪遍
歐、亞兩洲之元韃子，雖合現今之納粹、倭寇，殆猶不免小巫之見大巫。而朱元龍以
一皇覺寺小沙彌，獨能躍起而混一國內群雄，揮逐之漠北之北，遂奠定大明一統天下
，復興漢族，追隆唐治，其治化歷明、清而流風遺韻未絕，不亦奇偉雄俊也哉！故吾
嘗謂中華民族之文聖為孔子，而武聖則為朱洪武。世人崇拜關、岳、文、史，此僅為
愚忠一姓之失敗英雄，不足為建國成功之民族英雄，我全國青年佛教徒回顧此光榮歷
史，當若何奮興乎！（見海刊二十四卷六期）
<頁 id="31p1452"/>
<文>人與傍生之取捨</文>
<段/>傍生一名，著於佛典，是橫行傍行的生物之義，所以區異於人天等之豎身直行而
立名者也。多處亦名畜生，是為人畜養的生物之義；其義過狹，不足以盡攝水陸空行
之一切傍生。而通俗名為動物，殆與名為眾生相等，其義過寬，則並人、天等亦包舉
在中，不足以示人與旁生之區別，故今正名傍生。
<段/>近世之生物演化論者，有二大派：一、達爾文派，說明人從「旁生」──旁生彼
名動物、下例此──演化以來，而窺見一切傍生皆從營已蕃類之私欲，起與他物他類
爭殺，乃獲保生存而進優勝。人從傍生而來，且仍為動物之一，不可不師法傍生之爭
殺，保生存以進優勝，於是創為生存競爭之說，成今日器物熾盛、爭殺相尋之人世。
一、克魯巴金派，亦說明人從傍生演化以來，而窺見一切旁生皆從同情互助之公德，
起與同居同類和愛，乃獲保生存而進優勝。人從傍生而來，亦仍為動物之一，不可不
<頁 id="31p1453"/>
師法旁生之和愛，保生存以進優勝，於是創為生存互助之說，冀改為器物熾盛和愛相
安之人世。二派之所行所期雖異，以皆治生物演化論故，而師法旁生則同。
<段/>獨孔、孟與佛家異是。孔子謂鳥獸不可與同群，而孟子則謂人之所以異於禽獸者
幾希；此幾希之性，惟君子能保存之。而以能保存此異於禽獸之幾希性，始得謂之人
，始得完成其人格。故後儒謂莫漫爭儒、釋異同，直下辨人禽兩路。此可見儒家之宗
旨，專在保存人類異於傍生之人性，擴充以完其人性為目的；能完此異於禽獸之人性
者謂之聖人，故曰人倫之至，謂之聖人。而欲存人性，欲為聖人，則絕然須矯異旁生
，而不可師法旁生。他若「人為萬物靈長」，「天地之性人為貴」等，要皆發明此義
。雖亦有師法萬物自然之象徵，以成種種人文人事之義，及馬忠、羊孝、虎節、犬義
之勸，要惟取其一長以為人之輔，及借以愧不能保存人性之壞人而已。
<段/>今以佛法衡之，生物演化論之二派，雖一則師法傍生爭殺而為惡，一則師法傍生
和愛而為善，要皆為偏蔽不正之義。何者？旁生以爭殺而求生活，此為旁生由惡業所
<頁 id="31p1454"/>
得罪報中不獲已之生活。吾人既由善業而得人之福報，對於旁生之爭殺慘痛生活，當
憐憫慈悲而為之謀救濟減免之道，何可反引旁生爭殺慘痛生活以為善，而使人自忘其
是由善業感得福報之人類，顛倒欲以由惡業感得罪報之傍生為師法乎！此為吾儕於今
日欲大聲疾呼以喚醒一世人之癡迷者也！然克魯巴金之欲人反競爭之惡為互助之善，
乃不知引人中聖賢之皇道──轉輪聖王──帝道、王道、伯道、或超人之天道、菩薩
道以為勸，徒引傍生道以為勸，則「傍生」與「地獄」「餓鬼」同為三不善道，稱為
血塗，互相殘害吞噉，此實際情狀，大都如是，雖皆不能無佛性，亦未嘗無一善一
長之可取。然就全個之人比較之，則傍生固不如人遠甚，故人為三善道之一，而儒
家主張之超異禽獸，及地上之物以人性為貴，實為得當！佛經處處稱說人身難得，則
吾人既得人身，自應以保存超異傍生之人性為始基也。然集各類各種傍生之一長一善
，亦足激發人類墮落之羞恥，勸之反惡為善；況眾生皆有佛性，及佛法僧──僧性即
和合性──性，從此根本之平等性觀之，皆見其為佛或佛法僧，而不見善惡罪福業
<頁 id="31p1455"/>
報之差異，則克氏之說，亦堪勸人為善，且可上通於佛道，而視達爾文之說為大優
矣！
<段/>然儒家之說，亦有未至！以其下不知一切旁生皆具佛性，太為抹煞；上不知在人
尚有皇道；超人尚有天道、菩薩道、佛道，而局脊於帝道（大同）、王道（小康）之
人性也。且佛言人身難得，即繼之言佛法難聞，故人之所貴，雖以保存人性為始基，
而不可以保存人性為限。而佛法之意，則以人道與菩薩道最相鄰近，以人為最能行菩
薩道以進於佛為可貴耳，故裴休曰：『修羅方瞋，諸天正樂，傍生懷獝狨之悲，鬼獄
有幽沉之苦，其可端心慮趣菩提者，惟人道為能也』。蓋菩薩之道，上求大覺成極樂
，下發大悲濟眾苦，不能保存人道而下墮四惡趣──四惡趣於地獄、餓鬼、畜生加
一夷狄或修羅──，則罪苦太甚而不能上求大覺；孑然越出人道而上躋諸天二乘，
則隔膜欲界五趣雜居地之眾苦，不易下發大悲。惟人道善惡參半，苦樂互見，固能
持五戒除惡以保人性──從除惡著眼，是荀子──，行十善充善以進人性，──從
<頁 id="31p1456"/>
充善著眼是孟子──，擴而大之，眾苦苦不過於一身苦，獨樂樂不如眾樂樂，則上
求大覺、下發大悲之菩薩心自起，此佛所由現人道而教化，亦吾佛所由獨貴乎人道者
也。
<段/>雖然、佛言人報由持五戒之善業而獲，故亦須由持五戒而得保存。五戒之行善一
面，等於儒家之仁、義、禮、智、信，故佛化中之人道，最少須行儒家王道，人人皆
為君子，乃足為善業福報之人類。或謂若然者，則今世之人類，無論佛道、菩薩道
、皇道、帝道、王道彀不上也，即霸道亦彀不上──霸道、夷狄近修羅──，其強
權專制之軍閥，則夷狄道也。其資本壓制之富閥，則傍生道也──若虎狼之噉他動
物以自肥──。至多數之平民，在強權專制下，則地獄道也。在資本壓制下，則餓
鬼道也。地獄、餓鬼更下於旁生、夷狄，固為佛法之定評。彼達氏克氏為多數在地獄
道、餓鬼道之平民說法，故從生物演化論師法旁生、夷狄，令皆先爭為旁生夷狄，
固亦進趨人道、菩薩道之一階段耳。嗚呼！今此人世之可慘痛乃如是乎！今人類乃猶
<頁 id="31p1457"/>
彀不上為旁生乎！則吾以圓通普化之佛化攝之，雖達氏之旁生行，亦通佛道，況其上
焉者乎！（見東方文化）
<頁 id="31p1458"/>
<文>佛教不食肉之真理</文>
<段/>輓近海西諸民族，浸受東方文明之感化，已漸能改變其從獸性遺傳來食肉飲血之
習慣，遂間有哲人若杜爾斯泰等，倡導不食肉主義，信行日見其多。我國學者之在歐
、美者，展轉傳聞其說，歸以詫國人？不知我國中信從佛教之數萬萬眾，行之既千百
年矣。顧欲示異佛教而自翹其美，乃又從而為之說曰：吾輩今奉行歐、美人所主張之
不食肉主義，蓋根據乎科學之真理，而唯屬乎衛生問題、進德問題者也，故與佛教之
不食肉者絕異！殊不知佛教不食肉之真正理由，固已包括乎衛生問題、進德問題，彼
歐、美人所謂根據科學真理之不食肉主義，僅得佛教不食肉真正理由之少分耳。
<段/>詳彼所謂根據科學之不食肉真理曰：常人之肉食品，經醫者考驗，知其中含毒質
至多，感動腦筋，污染血液，腦筋腸胃血絡諸病，往往為肉食所致。其中又有傳染病
種子，為患尤烈！惟不食肉者乃能免之，此對於衛生當不食肉者，一也。常人所食肉
<頁 id="31p1459"/>
，皆從殘殺動物之生命而得來。以物類言，人亦動物之一，人之食肉，實無異虎狼之
食羊鹿，或肉食獸之自殘其類。故推人類食肉之量至充分，必至人食人而後已。以心
理言，則好生乃人類之公性，此增進本來之良德，又安可容留此從食肉獸遺傳來之惡
習，不亟湔除之耶？此對於進德當不食肉者，二也。推進一層以為論，則衛生者不徒
自衛其生，因不食肉而不殺害動物之生命，亦即以之衛他物之生也。進德者不徒自進
其德，因不食肉而損減殘殺之獸性，增高仁愛之人格，亦即以之進他人之德也。其說
如是，請繩以佛言。
<段/>佛教主張不食肉之辭，散見大藏經論，不勝枚舉，今姑引大乘楞伽經伽陀為證：
<段/><偈>　　悉曾為親屬，眾穢所成長，恐怖諸含生，是故不應食。一切肉與蔥、韭、
蒜及諸酒，如是不淨物，修行者遠離。亦常離麻油，及諸穿孔床，以彼諸細蟲
，於中大驚怖。飲食生放逸，放逸生邪覺，從覺生於貪，是故不應食。邪覺生
貪故，心為貪所醉，心醉長愛欲，生死不解脫。為利殺眾生，以財取諸肉，二
<頁 id="31p1460"/>
俱是惡業，死墮叫喚獄。不想、不教、求，此三種名淨，世無如是肉，食者我
訶責！更互相食噉，死墮惡獸中，臭穢而顛狂，是故不應食。獵師旃荼羅，屠
兒羅剎婆，此等種中生，斯皆食肉報。食已無慚愧，生生常顛狂，諸佛及菩薩
、聲聞所嫌惡。象脅與大雲，涅槃央掘摩，及此楞伽經、我皆制斷肉。先說見
、聞、疑，已斷一切肉，以其惡習故，愚者妄分別。如貪障解脫，食等亦復然
，若有食之者，不能入聖道。未來世眾生，於肉愚癡說：言此淨無罪，佛聽我
等食。淨食尚如藥，猶如子肉想，是故修行者，知量而行乞。食肉背解脫，及
違聖表相，令眾生生怖，是故不應食。安住慈心者，我說常厭離。獅子及虎狼
，應共同遊止。若於酒肉等，一切皆不食，必生賢聖中，豐財具智慧。</偈>
<段/>依是伽陀，分別其義，不食肉之真理，有其八焉。人與禽獸，同屬有情，隨業生
死，流轉無定，故從無始劫來，皆曾互為父子、母女、兄弟、姊妹、夫婦、朋友，骨
肉至戚，天性攸關，夙生恩愛，恍同目前，奈之何睹其宛轉而就死不救，反忍心取其
<頁 id="31p1461"/>
肉以為食哉？彼豬羊等，身分污濁，內貯屎尿，外依泥滓，猶如糞窖，亦同膿聚，奈
何號稱人類，性好清潔，竟效蛆狗惟穢是耽！且今人類所食肉食，氣質粗臊，含毒尤
多，令人血污身重，神昏志頹，亦同蔥、蒜，增恚助婬，惡臭熏蒸，染成疫癘！既生
為人，當具人性。人性者何？仁慈智勇，恆起悲憫，救眾生苦，淨法布施，使之覺悟
。哀彼愚癡，應常護念，不稍違逆，致懷疑忌。奈何殺害生命取食其肉，令彼眾生恐
怖逃避，視為殺者不敢親近，怨毒銜結乘隙思報！有情肉身皆婬欲生，全身血肉皆淫
欲種，人若食之增長婬欲，因婬欲故欲貪食肉，因食肉故愈貪婬欲，遂令人身變成畜
身！愈婬愈殺，愈殺愈婬，妄殺妄死，亂婬亂生，生死死生，不獲解脫。人所食肉，
皆從殺來，殺習沿傳，殺機時動，遂令殺念不去人心，由微而著，從物及人。砲火彌
天，刀光蔽地，人之與人，殺以繼殺，屍積千里，血流百川！由人殺人，供禽獸食，
殺生食肉，因果如是。因有食肉之人，遂有漁獵、屠劊之者，使人類中有此一類專以
殺生害命而圖利謀財者，皆食肉之人致之也。夫圖利殺生謀財害命者，殺人之強盜也
<頁 id="31p1462"/>
。彼得微少財利而甘陷於強盜殺人之罪，固屬不智，而食肉者，間接使人類之一部分
為殺人強盜，非惟不智，且不仁之尤也！能不食肉，殺念乃除，能除殺念，慈心斯成
，能成慈心，祥和可致，能致祥和，災厲自無。於是人生仁壽，皆可期於賢聖，世界
清淨，永能保其安樂。綜合此八義以觀之，亦可略知佛教之不食肉之理矣。
<段/>或者說曰：不食肉者，僅不殺害動物之生命以食之耳；然植物亦有生命之物類，
不食動物而食植物，亦未能圓滿好生之性也！答曰：動物與植物雖同有生命，然動物
能將吾人所同有貪生畏死之情，恐怖呼號以動吾心，令吾心感之惻然而不安，而植物
無如此情狀，故食植物尚無傷吾人之修慈心也。抑此說可以為不食肉未能全不害於生
命，當更進求完全不害生命之法，而不可以之為食肉之理由也。且吾人能修習禪定，
久之禪悅為食，則雖植物亦可不食者乎？
<段/>或者又謂：現世人類被種種強權之壓迫，其痛苦視禽獸之被殺為尤甚，吾人救人
不遑，何暇計及不殺害禽獸而食其肉乎？不知不食肉者，非愛禽獸不愛人也。人之苦
<頁 id="31p1463"/>
痛近在切膚，救人固不可一刻緩，然不食肉者既絕無不能救人之義，又安能謂為救人
故當食肉哉？
<段/>或有土木無異之神教徒，謂禽獸等血肉，本是天帝生以為人食者，不食肉者特無
福以享此美食故耳！夫物之生，既以為他物食為義，則人者為何物食而生乎？彼天帝
者，又為何物食而生乎？人之生既非為他物之食而生，又安能謂其餘動物之生為人食
而生哉？言之悖理，無逾此者？人以禽獸等血肉為美食，不知彼蚊蚋吮人身之血，虎
狼等啖人身之肉，固亦以人身之血肉為美食也。然則人之生，亦專為供蚊蚋虎狼之食
乎？
<段/>或謂虎狼蚊蚋等皆害人之物，人不害彼生命，其如彼之將害人何？然此屬戒殺問
題，而與不食肉主義稍遠。蓋人之殺其生命而食者，皆非能害人者，其害人如虎狼等
類，人原未嘗以為肉食品也。第專就戒殺以言之，此亦非不能者。慈心成就，暴戾俱
化，雖蚊蚋與蝗蝻俱不生起，而虎狼亦馴如犬馬可也。近人有主張素食者，辭義嚴正
<頁 id="31p1464"/>
，茲錄其一以為殿焉。
<段/><偈>或謂人之嗜肉，根於天性，為人類之自由，不宜有所限制。不失既名嗜慾
，何得謂之自由？若如所云，則世之嗜賭、嗜嫖、嗜鴉片、嗜殺人者亦多矣！
豈亦謂賭、嫖、吹煙、殺人皆人之自由而不必戒乎？凡事只當問其是否合於真
理，不能計人之嗜好也。肉食之有礙衛生，既如醫學家言。而人與禽獸，固同
為動物，其間非有貴賤之殊，生理之組織亦未嘗有異，所差者特智慮之進化略
遜人耳。今世山番野蠻尚多，其智慧有不及猿者，設有人殺山番、野蠻啖之，
吾輩當必以為大怪？然試問殺禽獸而啖之者，相去又幾何耶？食肉之不合於真
理，既無疑義，即嗜好亦當為所詘？抑嗜肉為人類天性，此亦不然。人之飲食
，其目的在供機體之需費，人之機體不過由十數化學原質所合成，故苟有其物
，能供吾人體中各原質之需要者，即已達飲食之目的，不必問其為肉與否。譬
之注油於燈，但求能供燃火之料，不必問其為何種油。昔人不明科學，故有飲
<頁 id="31p1465"/>
食、男女人之大欲存焉之語，而不知二者皆生理作用，本無所謂大欲，亦無所
謂嗜好，其成為嗜好，乃由於習慣。凡機體愈習用則愈發展，習於食肉乃覺肉
之可嗜，久之遂謂非肉食不足以為甘，而以為出於天性；猶之男女之交合，本
出乎生理作用之不得不然，及其為之既多，遂習為好婬而以為出於天性，此實
不知科學之謬見也！證之素食同志之不食肉，有行之已十數年者，固皆居之若
素，不特不覺其苦，且覺其甘。行之未久，即已厭惡肉食，激烈之食欲亦自然
消滅，而體力未嘗少弱，精神則日見增進，更何天性之足言耶？</偈>（見覺社叢書
第四期）
<頁 id="31p1466"/>
<文>佛教與素食</文>
<段/>原夫素食為中國佛教徒特殊之美德，然僅指漢人而言。蓋世界佛教徒因生活環境
之各殊，亦有肉食者，特皆重在殺生耳。例如蒙、藏之喇嘛，禁止畋獵漁網，而不禁
食羊餔牛酪。暹羅、緬甸之僧眾，以沿門托缽而資生，故亦不擇葷素。印度佛教式微
，現今流傳係婆羅門教；一般佛徒，只重戒殺放生，不禁肉食。惟我中國漢人佛教信
徒，戒殺放生，長齋念佛，成為必然之清規，而終身修持。此種美德，已成良善風尚
，應發揮而光大之！
<段/>夫佛教素食之啟示，見於大乘涅槃經與楞伽經。經典傳入中國，至六朝時梁武帝
終身奉行。即逢啟告宗廟、天地、社稷、農壇之大典，亦以麵製象形祭品，代替太牢
三牲血食。於今素菜館之象形食譜，蓋創始於梁武帝。
<段/>復次、說素食之利益，依科學之觀察，約有三種：
<頁 id="31p1467"/>
<段/>一、就動物學之進化論：由下等動物進化至高等動物，由高等動物進化至動物最
靈之人類，則此人類與動物原屬一體，大自然之胞與，物我同仁，當然不忍加害殘殺
。故宗教家之言博愛，政治家之言仁政，「親親而仁民，仁民而愛物」；「汎愛眾，
而親仁」。此固謂王道仁政，天地大德，要亦我人與動物歸原同體也。
<段/>二、就衛生學之原理：常人皆以動物之滋養較植物為豐富，實則不然。蓋植物受
日光雨露而滋長，所含維他命之質素，遠勝於動物。而動物之脂肪層多黴菌，且當屠
宰臨終悲鳴，萬重悲嗚仇恨哀怨傷感之氣質，充溢週身血液脈胳纖維細胞中，食之易
致精神肉體之病態。蓋乖氣憤召，有傷中和之氣。惟素食可以卻病延年，消除邪念。
<段/>三、就經濟學之統計：素食發生，乃戰時各國被經濟封鎖，國內糧食大起恐慌。
自此經驗，當全國休養生息時，積極提倡素食，足見素食之利益於國家經濟。
<段/>上述三項，皆就普通常識而言。至於佛教之素食，含義尤深。佛說慈悲，起發於
大悲之心。蓋一切眾生皆係同體，一切群情皆係過去未來之眷屬。生命大流，六道輪
<頁 id="31p1468"/>
迴，生生死死，因果相續。一切胎、卵、濕、化之動物，或於過去無量劫中是吾父母
兄弟妻子，或於未來世為吾六親眷屬。明此因緣，所見眾生，當然發親憐愛愍之心，
不忍加以殺害。故戒殺為大乘之根本，素食為修行之必要。歸納而言，則今世之素食
者，未必皆佛徒，佛徒未必皆素食。
<段/>吾人既證諸科學，瞭解素食之利益，更應從我佛大悲心流露，提倡素食，終身修
持，不僅獲得卻病健康之幸福，補充國家之經濟，且斷絕殺機，消弭戰禍。「欲知世
上刀兵劫，但聽屠門半夜聲」！怨恨厲氣所結，乃現悲殘之世界。提倡素食，大可以
挽救世道人心也。（見正信六卷十四期）
<頁 id="31p1469"/>
<文>論火葬與國民之福利</文>
<章>一</章>
<段/>生養死葬，為處理人身一世之原始要終大事。茲專就人身死後之葬事言之，其措
置之辦法，約為四端：一曰露葬──天葬，由子孫親友於死後裸棄之深林曠野，能在
數日間得鳥獸蟲蟻等食至僅存白骨為善，否則認為罪孽深重。親子等當為懺悔祈禱，
俾獲殫盡而止。此殆為適於游獵民族地多林野之遺俗。吾國哲人莊子，嘗依此示其達
觀：
<段/><偈>莊子將死，弟子欲厚葬之。莊子曰：「吾以天地為棺槨，日月為連璧，星
辰為珠璣，萬物為齋送；吾葬具豈不備邪，何以加此」！弟子曰：「吾恐鳥鳶食
夫子也」。莊子曰：「在上為鳥鳶食，在下為螻蟻食，奪彼與此，何其偏也」！</偈>
<段/>二曰水葬，死後由親故以獸皮等裹而棄之河海長流，飄沒而不返，而不問其是否
<頁 id="31p1470"/>
為魚蛇龜鱉之所吞噉。此或出於濱水以居之漁民慣習。文明之世，與前述露葬，均已
鮮有行者也。三曰土葬──地葬，有先為衣衾棺槨而後痤埋入土，且封石植樹成墳者
，中西國俗，大抵皆然。有裹以白布或祼屍以坑埋者，似聞回、猶二教行之。此以農
牧民俗，安土重遷者為最適。四曰火葬，此或發端於工商民俗，而佛教首倡行之──
自佛陀與諸阿羅漢皆火化其身，留堅骨或舍利，貽信徒供奉──，頃頗為文明國族仿
行而未能普遍，然為此後人類所最宜通行之葬制，可預卜也。他若埃及等藥浸不腐之
木乃伊，古禪德坐脫──不壞之肉身供，則由少數特殊富貴、特殊修養者偶爾有之，
不為一般人式。
<章>二</章>
<段/>今於死葬之成為問題而猶待解決者，蓋惟土葬火葬之孰善而已。土葬於慎終追遠民
德歸厚較優，以為子女者皆得身於父母，對父母遺身，衣衾棺槨入深土寢安之，可稍
慰其孝慕之情。然實依憑於農業家族，宗法封建社會，進至工商國族之社會，已有「
<頁 id="31p1471"/>
德其所德而非茲所謂德」之感。況因緣土葬而致久喪、厚葬叢弊，古時墨子已非之。
近世則更緣此而滋眾害，已不勝僂指為計。試略言之：一、今世人群之所重，近則為
國家民族之公利，遠則為世界人類之共益，家族已非復社會重心，而宗法封建，且為
現代國民應化除之障礙。而近就國利言之，國防交通之建設，如軍港、兵營、要塞、
飛機場、鐵路、公路等，佔地已廣；又於教育之體育場、學校；民眾娛樂之公園、運
動場；煤鐵等開發之礦山等，在在皆需用大量土地，即深山邃林亦將更無荒曠餘裕，
設猶年增月加作佔建墳墓之用，必將妨害於國利。二、今世國力之強，胥基於民力之富
；而民力之富，則由生產之皆工業機械化；由農礦而商市，一切工業機械化，則皆以火
力電力為中心，農業非復生產力唯一基本，而在火電威力開發之所至，非唯不容有蕪
廢之地存留，即山林田土亦浸化為集體農場，難以分據割守為永享安寢之所。若猶將
山丘土地擴佔無已以充墓塚，則必致為痤死屍而妨害國家建設所基、人民生活所資之
生產力。三、況因於土葬，世人每多建築高墳大莊，以耀觀鄉里，互相效羨，踵事增華
<頁 id="31p1472"/>
。或本人預為身後名，或子孫追為父祖榮，恆汲汲竭財力廢生業而為之。近年各地方
政府往往拆除民墓，而以國葬、公葬酬庸，又蔚成風氣，未革奢習，轉增侈糜，不但
消耗民財物用，其藉死屍佔奪生人之山場田地者益日以廣，則新工事無以興，而舊農
業亦將不容存矣。四、由土葬而沿習為中國千百年來最大之陋弊者，更有陰陽風水之
說。此作始晉郭璞，而謬種流傳，迷風廣扇，積世而偽執彌堅。有為爭風水墳地而械
鬥構訟積仇數代者；有因利長房不利幼房，利此房不利彼房，或刻意覓佳風水不得，
致稽葬至數年數十年者；有於一父屍或一母屍，諸弟兄析骨而分造數墳以各事避趨者
；有惑於此年利此方向，彼年利彼方向，或此一風水者說此佳、彼一風水者說彼佳，
而一年或數年或數十年，將父輩或祖輩等墳屢遷葬者。種種迷妄顛倒，利用先人屍骨
為本身或子孫避禍邀福之工具。則入土為安，藉妥先靈而慰孝情之本意，亦胥忘失也
。此舉犖犖大者，他若血肉潰腐，毒氣蒸發，致生人疾疫；及狐掘狼攢，盜發兵掠，
每反招骸骨暴露諸患，不獲盡述。
<頁 id="31p1473"/>
<章>三</章>
<段/>惟近代都市所行公墓之制，雖亦為土葬，而已能大減上述土葬諸弊，足為葬事之
改良，應先提倡。聞政府今後於國葬、公葬，亦將採公墓制，差可為民楷式。然究未
若火葬之為善：一、火葬焚餘之骨質堅白，仍可留作親友之紀念。二、聚貯方尺骨罈
，可絕不多佔地面空間。三、經電火燬煉而穢滓隨煙氣俱盡，不惟更無蘊毒流播，且
亦令重濁皆化、輕清上昇。四、化以電火熱力，亦符形質分合變化之物理科學。五、
於今電火為生產力中心之社會，尤契時代機勢。六、牽於榮耀之念，風水之說，所起
侵地糜時諸陋弊，更可皆一掃而空。故真有心於葬事之改善者，決唯火葬之提倡與實行
而已矣。然不破千百年來固結人心之風水迷執，則難息覓葬佳地以求福之妄想。而無
錫有極精風水之尤、翁二君，既著其禍福徵驗者以告人，結論則謂：最好能火葬而廢
土葬。因一葬於土即為時方所制，二十年或六十年佳者，必變為不佳；則家運人事反
受制於外，曷若火而空之，而壹可操權在己，自求多福。此其就風水以言禍福，在深
<頁 id="31p1474"/>
信風水之說者，當益可啟發深省！況世之自然生化，於佛說皆因緣業報，器世間為有
情類共同業感，主變之力在於有情。祖父子孫於身雖有較密切關係，然所遺屍體已僅
藉共變餘勢而暫存，雖未嘗非影響人生好惡之增上緣所緣緣一份。但按之並生同時一
切有情無情眾緣關係，親屍葬地亦纔為無量眾緣中微劣關係之少緣耳，遽執之以云為
子若孫者之人事盛衰家運興敗皆出於是，實陷執偏概全倒果為因之大謬！凡有理智者
，皆應決然捨之而不為惑。則於葬事，亦求死者生者兩俱利益，為理得而心安已。
<章>四</章>
<段/>居今世以言契理契機而存歿俱益之葬事，固莫火葬若。然猶有待論決者，則人子
不忍睹所親遺體焚化之情也。惟火葬之先，斂以衣棺既同，則於棺內遺體已皆無所睹
。若推想其入土而潰爛，亦何異置火而焚化？故專就處理屍體以言，土葬火葬，實無
軒輊，舉之火不安，閉之土獨能安乎？亦同為無可奈何不獲已之事而已！然火化上昇
輕清、而土朽下沉重濁，於氣質已分升墜；況火餘之骨，堅潔可觀，如有某一身分不
<頁 id="31p1475"/>
壞及成舍利珠等，彌可珍異，豈同一棄於土，終古長瞑！而此猶限形質以言，若進談
心識，於惑業報之死生相續，轉生他報，固已捨前體如遺矢。然據灌頂經卷六云：『
若人生平無善無惡，命終不現他異熟業，於自墓中藉骨骸餘氣報為鬼。有祭祀者，亦
得享受。骸骨既朽，則失所依，別求未朽無主骸骨附之』。則塚中屍骨可牽墮自識為
守屍鬼，淪於鬼趣；亦易招致其他守屍鬼以為祟。豈若焚化，更無餘戀，諸趣十方，
乘業往生為便易哉！要之、執惟形氣死即散滅，則亦無人情安不安可論。若推不安之
情而認有不斷之心識，可乘業而轉生，則更當深信死生業報相續之佛教，行佛教之火
化及修佛教之法事，以資益乎先靈矣。
<章>五</章>
<段/>中國民族福利繫於改用火葬者殊大，已如前述。而推進實施之有藉於佛教，不惟
火葬原出於佛教，亦以中國民族為文化深而情感厚之民族，非佛教質謝識遷之義理，
不足以破惑堅信；非佛教修福資冥之法事，不足以慰情盡孝。況今每縣之僧林佛寺，
<頁 id="31p1476"/>
大抵皆有通行甚久之「僧火化窯」，因勢利導而改進為「民族火葬場」，既免庸俗驚
駭阻撓，且費輕而舉易！尤便就寺僧修超薦之法事，誠吾國有志國利民福人士及佛教
緇素所同應力倡實行者。乃擬簡明辦法如下：
　　　　一、每市縣擇一較大佛寺，或改設或新設民眾火葬場一所，附寺由僧管理。
　　　　二、每火葬場，或用新式電爐，或用改良火窯，就財力所及酌行。
　　　　三、死後或唯斂衣衾，或入棺，或裝龕，均可送火葬場施行火葬。在其時可就寺
　　 　　　 作度亡法事，並會親友殯祭。
　　　　四、就寺當更設藏骨塔，中空而多級，每級皆可環置骨罈數百，則火餘之骨，各
　　 　　　 置一罈供設塔中，親友仍可常去巡禮。
　　　　五、當製定舉行火葬及拾骨入塔等法事儀軌，務令莊嚴誠重，有以達哀敬而盡孝
　　　　　　思。
<段/>　　二十六年十月，在重慶。（見海刊十九卷一期）
<頁 id="31p1477"/>
<文>論甘地</文>
<段/>通一君譯Bernard Sexton原著曰：世變之亟，未有如現代之甚者也！驚天動地之
事相繼迭乘，綿延數世紀之各種組識，可推倒於頃刻之間，其所留之影像，可於一年
之內消滅於人群之腦際。歐戰未終，俄起革命，毅勇之士，擬在內法河──neva在俄
國──畔創設共產黨政府矣。愛爾蘭故邦，忽自驚醒，高原遺族遂復為軍隊之中、閣
議之上之大問題矣。新芬作難，英竟與之言和矣。吾人睹此種種重大事變，正驚愕莫
名間，忽聞東方之亞利安──即印度歐羅巴──人亦奮袂以起作反抗運動矣。唯聞印
人之爭自由，為道與他民族異，不施武力，不需刀槍，不飛血肉，而惟藉靈性之感化
力，以仁愛動英之執政者為務，為之首者乃甘地氏。甘地作戰，不用槍砲之炸擊力，
而用靈性之潛化力，名之為大將軍，寧稱之為麥哈麥──大魂靈──。甘地發難以來
，從未殺一人，傷一畜，屠戮騷擾，皆被其懸為厲禁。然而英政府對之，亦以震驚不
<頁 id="31p1478"/>
已矣！
<段/>甘地之歷史　　甘地之英文全名為Mohandas Karamchaand Gandhi，以一八六九
年十月二日生於印度之Porbnadar 。其先代為貴胄，祖嘗為國務總理。少時，平庸如
常孩。年十九，赴倫敦習法律，始得見宇宙之大。此當為神經質之少年，忽投入歐西
文化之陶鑄器中，初時頗有侷促不安之狀，然後即習之。終其在校之年，除習法律外
，復能廣交時俊，潛心研究耶教及歐西文化。一八九三年歸印度，旋即赴南非洲營律
師業務。非歐洲人虐待印僑，幾無人道可言。甘地思維護之，遂備受譏嘲辱罵鞭打之
苦。彼為世胄之後，並受過高等教育，在他地或可得人良善之待遇，在南非洲則凡屬
印人皆被目之為苦力。甘地因受辱而瀕於死者數次，被禁錮於獄亦數次。當其初至南
非洲時，印僑較現在尚為自由。後英人箝制印人之手段日形嚴厲，甘地乃倡消極抵抗
運動以應付之。
<段/>在南非戰爭中，甘地大顯其忍耐容恕功夫。組織印地救傷隊，率同志奔馳於戰線
<頁 id="31p1479"/>
之中，力盡救護之職，冀英政府念其忠誠而解放印人也。於一九０六年樹羅之變中，
復率其同志組織義勇隊，盡救護之職，甘地等雖盡力矢忠於英，然英人虐待印人，反
變本加厲。一八九六年甘地嘗在印度麻打拉薩作演辭曰：南非之印僑，最受凌虐之苦
。鐵路職員待吾人如畜類，吾人不能安然行於街衢之上；吾人被視之為亞洲之污物，
處處受人詬罵吾人為發臭之苦力，害人之動物。白人謂吾生殖若兔子，據彼之意當捕
殺之若兔子云云，誠慨乎其言之矣！後印度人所處地位益見惡劣，忍無可忍，乃於一
九０六年九月間集同志開大會，同行宣誓，決意實行消極抵抗運動。
<段/>消極抵抗運動　　甘地嘗對其友人某曰：余小時在學校中，讀一詩不禁深有所感
。是詩之大意，謂人若以一杯水惠汝，而汝以一杯水報之，兩相抵銷無足稱述；苟能
以德報怨則美矣云云。後閱耶教新約，至「勿拒惡人，彼若打汝右頰，汝當再以左頰
向之」。愛爾仇敵，為迫害汝者祈禱，汝乃可為上帝之子。不覺我胸中所懷之意念，
耶穌已先我言之。後讀托爾斯太「天國在汝心中」一書，益覺我素抱主張之正確矣。
<頁 id="31p1480"/>
余嫌消極反抗一語不能為吾主張全部適宜之名辭，而祗足表示吾計劃一部份之意義。
以德報怨一語，似更為確切。然余仍用消極反抗為余運動之名詞者，蓋此已為盡人所
知，易得人之了解也云。
<段/>靈性潛力　　甘地為消極抵抗，為無堅不破之利器。施行此項運動者，可得幸福，
而受之者可無流血之苦。此法可歷萬世而不舊，公諸大眾而無宣泄之患。作消極抵抗
運動者，苟相爭勝，其能力可愈爭而愈強，永不衰滅。消極抵抗無須刀刃，而其堅強
人力不能破之。其主動力，於英文稱之曰真理，托爾斯泰名之曰靈性、潛力或愛力。
最純粹之消極抵抗，可無須金錢或其他物質的之濟助。然在初期中難免用武力而發生
騷動，無論男女老幼皆可參與此項運動，或謂祗弱不足為之人民，不能以武力抵抗武
力者，方用此法，此論殊屬不確。蓋自認為弱不足為者，即不能作消極抵抗。凡屬除
所具一種人類公有之禽獸式的奮爭力外，復有一種較高之潛力者，方足作此運動而收
成效。
<頁 id="31p1481"/>
<段/>發展個人之靈性、潛力或愛力以施抵抗者，第一須能安貧，不求豐衣美食而常
以修淡泊工夫為懷者，方足言此。此心苟常純潔無瑕，潛力自生，而世間無不可為之
事矣。故欲實行消極抵抗者，先須有長時期之靈性修養工夫，能作純粹之消極抵抗者
，每為完人。愈得消極抵抗確切之了解而能窮行之者，其人格完美之程度亦愈高。世
人苟咸喻吾旨而從吾以行，則全世之社會思潮將改易其途徑，政治權威，兵備實力將
不消而自滅。無論東西民族之政治社會，從茲將無呻吟嘆息之氣矣！由此觀之，消極
抵抗實為世間最高尚最優美之教育。人受初等教育之後，即當以此教之，使其知何為
靈性、真理、仁愛。人生在世，無非為一種勤奮，然須知仁愛可勝憎惡，真理可勝虛
勢，克己耐苦可勝強權也。
<段/>牢獄經驗　　甘地在南非因提倡消極抵抗而被拘入獄者數次，彼嘗自述曰：牢獄生
涯，惠我匪淺。我歷受肉體之痛苦，而我靈性上之能力轉見加強，自信力較前更偉。
經此磨練後，已不知艱苦為何物矣云云。甘地在南非消極抵抗之成績甚佳，法律上對
<頁 id="31p1482"/>
印人不公平之待遇已一一消除。今南非印僑祗受非法律能力所及社會上、工業上之歧
視矣。甘地於大戰爆發後，至倫敦組織印度戰地救濟隊，為英政府效力，以期達到完
全解放印度之目的。
<段/>意見之變遷　　數年之前，甘地竭力主張聯絡英帝國政府以博其歡心。彼於大戰中
，勸印人犧牲金錢人力以表示愛護政府之殷情。然大戰告終之後，印人所受羈絆箝制
，一如往昔。故甘地與其同志尊皇之念，較前大為減殺。一九一五年，彼嘗曰：大不
烈顛帝國有數種主義足以動我愛情者，其一為凡人民皆有最廣闊最自由之範圍，使其
發展能力光榮及為彼良心上一切願為之事。此種民權，祗大不列顛之人民賦有之云云
。於一九二一年十一月間，甘地曰：吾之智慧已因經驗而增加，今余以為大不列顛之
政制實極不良，亟須改革，蓋以其不為人民自由改進留餘地也。余嘗為大不列顛政府
效力於樹羅之變，南非之役，與此屆大戰，然於今思之：吾之作為，皆為罪過也云云
。觀此前後兩段言論，可知甘地對英之態度已大變矣。彼對於印度之司法界，又嘗作
<頁 id="31p1483"/>
評論曰：人若破壞其自己所立之規則，則已犯刑事罪案。蓋彼破壞行為之影響，非祗
對己而亦足侵害他人，非但有規避責罰之罪──立法者每無法以治其違法之罪──，
且有規避他人守法時所有種種不便之罪也。一人如是，一國亦如是。今英政府在印所
立處罰法案及審察法案，莫不為其官吏所濫用。實行消極抵抗者，對於政府命令，往
往逆來順受，故司法者益見漫無顧忌矣。利庭爵士Lord Reading嘗嚴重聲明曰：若消
極抵抗者苟無暴橫行為，政府當不加阻遏。此項諾言，今皆被棄之矣。可知甘地對英
抱怨實深也！然彼於一九二０年十一月間嘗曰：余為實行消極抵抗者，故仍承認喬治
為余之君主。余對於喬治個人毫無惡感，所疾視者乃其治制耳。
<段/>印度社會素以階級著，上級人民之奴視下級人民，一若英之奴視印人，此於印人
之自己大罪惡。然甘地謂印度素無階級，印度人在昔皆可藉其個人之能力以增高其社
會之地位。彼所恨者，乃虐待下級人民之法律耳。甘地旅行常搭三等車以窺下等人民
之疾苦。
<頁 id="31p1484"/>
<段/>提倡守法反對　　甘地反對政府，非但為印度人民之權利，而亦即其義務所在不容
辭者也。然因反對而起暴動，則非其所願聞。近來印度時有因抗英而發生騷擾之事，
皆違背甘地之意旨者也。甘地聞之，必深為太息曰：吾道失敗以此也。甘地寡欲而懇
切若嬰孩，信道既明而自知益篤，勇往直前毫無餒氣。彼為印度現用消極抵抗方法以
先造成一精神之自治政府，而後再圖建設政治上之自治政府，故其實行工夫之第一步
為個人自治，個人自治之要點為守法，能守法而又能為抵抗，斯足尚矣！
<段/>孟買騷動　　一九二一年十一月威爾司太子游印度，孟買忽有大騷動。甘地之同志
，奔走呼號於市，勸民眾四散歸家，被暴民毆擊而受傷者數人。甘地聞信，親至孟買
，勸民息亂。民眾不為之動，騷擾如故，甘地乃不食以諫之。餓四日，暴動者為其所
感化，自願息亂，並允此後不再出此。事平後，甘地致書於孟買人民，略曰：自決行
動不可以暴亂出之，印度無須過激主義，更不須採無政府政策，自決者即個人保全其
身體之自由以行其所欲之謂也，不暴動，棄組合，修養各個人最自由之思想，於是自
<頁 id="31p1485"/>
決可能矣。人世間祇有一主宰，真理仁愛是也。除篤信真理，實行仁愛，我生別無他
志，我萬不能恨英人。余嘗再三詆英人之政治組織，吾身苟存在於世，此恨當無終止
之期。然吾所恨者為制度，非個人也。由吾之主義而言，我愛英人如愛我自己，我苟
在此千鈞一髮之時而叛此志，即為違背真宰，我不為也。
<段/>勸用土貨及戒傷殺　　一九一五年，甘地竭力勸其人民購用土貨，英貨在印銷場頗
受其影響。彼嘗作演辭曰：印度之窮，其最大原因為購用外貨。若印度人民自開海禁
以來，不用一件外來貨物，則其今日富庶之象，恐難以言語形容之矣。我祗用土貨之
主張，非抵制外貨之謂也。余以此為主義上之原則，整頓社會，治理國家，當自治身
治家始。治身當以自食其力為先，所謂自食其力無須仰給於人之謂也。凡能自為之者
，切勿藉人之力以成之。我苟能依此道以自養，則我家亦可因此而自立。集家室而成
社會，集社會而成國家，集國家而成世界，是則自食其力，自用其貨，實為救個人救
社會國家世界最良之策。我故曰：吾之提倡用土貨，乃主義上之原則也。
<頁 id="31p1486"/>
<段/>甘地之倡消極抵抗，猶有一要義焉，曰：不殺人。彼曰：不殺人，即無所有犯於
人之謂也。凡屬人類，皆當以仁愛待之。在我之心目中無仇敵，人即或自認彼為余之
敵，然在余視之猶為愛友。人類有相仇之念，於是紛爭起而安樂亡矣。余若視人如仇
，則侵犯之念油然而生。然被我侵犯之人，必施報復，於是殺戮相乘，強弱相爭，人
類永墮於末世不拔之劫矣！然人若有犯於汝，而汝不還侵之，其怨氣至於汝身而消滅
，彼亦無所施其技矣。苟人人能如是，人類永久之平安可期矣。若以此義推行之於國
際，則一切戰爭可以免除矣。甘地思想之高超，類皆如此。
<段/>昧然曰：某君嘗謂今大地人文有三大系，以三符號表之：西洋系人文以十字表其
殘渴，中華系人文以三字表其溫和，印度系人文以卍字表其圓滿，亦粗得其情矣。西
洋人之性質，可以英國代表之。今於此文所實寫之英國人觀之，豈非誠然殘虐渴血之
族哉！非有踐真理之士若甘地者，久久隨順不捨以德熏化之，殆以惑業障厚，其本具
之靈通德性，殊不易開發也。印度人有一特勝之性，若認為真理，必拚卻世財身命以
<頁 id="31p1487"/>
實行實現之。不同西洋人，或以天帝為信仰上之一安慰，或以哲學為智識上之一游玩
，亦不同中國人常苟且調和以求安逸。故能臻德性之圓滿者，獨在印度；而人世若有
統一和平安樂之日，亦必由印度人成之也。
<段/>若甘地所持之義，亦不過以德報怨則怨尤胥化耳。文中所引耶穌之勿拒惡人，愛
爾仇敵等語，固西洋人所常誦者。然斯賓塞嘗譏英國人僅禮拜日到教堂稱述之耳，一
出教堂，則所行固完全不符也。蓋西洋人但以此為人而上一仰望之玄境，實不以為人
之真行義所在。而一為印度人甘地得之，便成實踐之行。然後知佛典上所敘古先種種
忍辱之行皆實有之事，而菩薩六度、四攝皆篤切之踐履，並非玄虛之理論也。
<段/>甘地所行，頗近於天台宗所云藏教之事六度菩薩。惜其未聞佛法，故猶囿於人世
耳！若擴充其心量，知虛空世界，眾生無邊，無邊之眾生中，乃至狼虎蟲蛇等無始來
皆曾互為父母子女友朋仇敵，而根本同以一真如心為體，則怨親平等之觀行愈真切，
同體相感之慈悲愈深普也。
<頁 id="31p1488"/>
<段/>然正唯若甘地之篤行者，進之以佛理乃為有益。在中國人則存為玄渺之虛想，其
實行者則求一人一家之福報及個人之解脫耳。故非縱恣貪嗔，則便耽守虛寂，求如甘
地之既能極端消極以止惡務盡，又能極端積極以見善勇為，勉行兼濟之菩薩行者，卒
不可得也。
<段/>今世頗言自治自決，然凌駕空言，羌無本根。甘地獨指出自治之根本，在個人自
治。又曰不暴動，棄組合，修習各個人最自由之理觀，則自決可能矣。余十數年前一
日，於火車上偶思及若各個人皆棄群眾組合，單獨自治，則一切人群上之隔礙階差皆
滅，而真成平等自由大同郅治之人世也。一時幻思，不圖甘地已實行之矣！
<段/>純德之化，往往能感及禽獸魚蟲而於人反不能感化之者，則以嗜欲彌深，而天機
彌淺故也。然聞此次甘地又被判二年監禁，被判時甘地對法官曰：敬謝法官！余自知
有罪，所判誠得其當。法官亦赧然曰：「余亦知汝為道德甚高之士，但余以法律之責
任，不得不然耳」，然則雖冷刻之法官，亦不禁為甘地感化，而承認法律竟為與道德
<頁 id="31p1489"/>
不相容之物矣。（見海刊三卷四期）
<段/>　（附註）「論印度行德化主義甘地之言行」，今依文鈔改題。
<頁 id="31p1490"/>
<文>論塔果爾</文>
<段/>塔果爾或譯太戈兒、泰莪爾、太谷爾，是現時飛聲世界的一個印度詩人及哲學者
。質言之，則是印度吠檀陀派中一個文學的人，哲學的人，修靜慮的人，熱心濟世的
人。然塔果爾之略歷，已見於馮飛君塔果爾哲學之第一章、第二章，而吠檀陀之實況
，華人尚鮮知者，故今當先論吠檀陀派，再進論塔果爾。
<章>一　吠檀陀派之概論</章>
<段/>吠檀陀派者，「吠陀了義」之意。吠陀譯明，是婆羅門徒所稱為「由梵天啟示」
之書，即有名之「四吠陀經」是也。吠陀之森林書後，附有烏波尼煞曇書，近譯云奧
義書。大致吠陀重在祭式之行法，而奧義書重在哲學之說明。然奧義書仍以吠陀為所
屬之本典，彌曼薩派──古婆羅門派──不甚重之，此吠檀陀派──新婆羅門派──
則視較本典尤重，而就奧義書以發揮或研究者，皆得名吠檀陀派。然有古、新之別，
<頁 id="31p1491"/>
枝流極夥，茲先列古奧義書各枝派如下：
<圖 n="images/19-1491.png">
　　　　古奧義名枝派
　　　　　　　　本　　典　　　　　　　奧義書　　所屬枝派
　　　　　　　　　　　　　　　　　　　愛塔利耶　愛塔利耶派
　　　　　　　　黎俱吠陀
　　　　　　　　　　　　　　　　　　　高希塔基　高希塔基派
　　　　　　　　　　　　　　　　　　　強多具耶　山 灰 丁派
　　　　　　　　沙摩吠陀
　　　　　　　　　　 　　　　　　 　　客　　耶　撒意彌尼派
 　　　　　　　　　　　　　　　　 ┌─胎　　梯　 利　耶 ＼
　　　　　　 　　　　　　　　　　 │　　　　　　　　　　　　胎梯利耶派
　　　　　 　　　　　　　　　　　 │　摩 訶 那 羅 耶 那 ／
　　　　　 　　　　　　　　　　　 │
　　　　　　　　　　　　┌─黑夜柔┤　迦塔耶　　　　　　　　塔耶派
　　　　　 　　　　　　 │　　　　│
　　　　　 　　　　　　 │　　　　│　因唯塔周瓦塔罷　　　　缺
　　　　　　　　夜柔吠陀┤　　　　│
　　　　 　　　　　　　 │　　　　└─每托羅耶那
　　　　 　　　　　　　 │
　　　　 　　　　　　　 │　　　　　　不利哈多咍蘭耶迎 ＼
　　　　 　　　　　　　 └─白夜柔　　　　　　　　　　　　　婆撒差尼耶
　　　　 　　　　　　　　　　　　　　 夜　　　　　　舍 ／
</圖>
<頁 id="31p1492"/>
<段/>自德人叔本華稱奧義書為世界最高尚之智慧，西洋學者探索者日多。然今稱為印
度六派哲學之一之吠檀陀，殆指婆達羅耶那之吠檀陀經與商羯羅之註以言，此雖足為
吠檀陀派之代表，猶未足窮其變也。今略分述以評判之。
<段/>甲、婆達羅耶那之吠檀陀經　　此書大約成立於千三四百年前，以四章十六節五百
五十五頌成立為一部有組織有系統之哲學書者。覈之，尚不離婆羅門之質。其第一
章為「梵」之說明，謂「梵」為宇宙萬有之作者及原質，而與吾人之真我同性。故吾
人自見其真我時，即能合梵為一。第二章為成立其「梵」而辨駁數論、佛教、耆那教
、獸主派、薄迦梵派等，以明真理之獨在吠檀陀。第三章說輪迴與解脫，第四章正說
解脫門。其立輪迴之義，謂有情各有一與梵同性之極小我體，此我體隨善惡而升沉，
惡者入地獄道，惡盡再出，善者上至月界，再落為此世之人畜或草木。解脫須修婆羅
門之行：一、求學，二、居家，三、森林──修禪觀──，四、遊行──教化──，
則命終經十二界而至第十三之最高梵界，與梵合一而解脫焉。其視「梵」為唯一常住
<頁 id="31p1493"/>
之實體，宇宙人生皆從此實體發展而出，解脫則還歸此實體焉耳。
<段/>乙、烏達婆達之滿多俱耶頌　　此頌成立於千二三百年前，乃大致採用佛教之中觀
論、唯識論之說明，對於古奧義書之本意，乃迥乎不同者也。其大致以佛教之「真如
」或「涅槃」或「法身」為梵，而以此「梵」為即「吾人之真我」，離「吾人之真我
」絕無他有。而世界人生則眾緣所生，無性即空，唯識所變，無實如幻。吾人但能自
除無明幻惑，則即能達真我之梵境而解脫焉。後商羯羅引用其說以註吠檀陀經，吠檀
陀派乃卓然成立。使婆羅門新教大興於印度，而佛教因之日就衰落焉。
<段/>丙、商羯羅之吠檀陀學說　　商羯羅為我國盛唐時之印度婆羅門教吠檀陀派之大師
，當印度戒日王薨後，佛教就衰之時也。商羯羅著書頗多，但能代表其思想之全體者
，則為吠檀陀之註，亦即今所謂吠檀陀哲學之正宗也。吠檀陀經能結集諸奧義書之古
義，倚數論以為說明；而滿多具耶頌則利用大乘佛學以發揮其高玄之義；至商羯羅時
此二頗相違異，乃力謀貫合之法，採用滿多具耶頌以註吠檀陀經，其不能吻同處，則
<頁 id="31p1494"/>
假大乘之二諦說或真言之祕密開顯說，以為彌縫。於是不失婆羅門吠陀之質，而奄有
大乘顯密教之長。從此婆羅門重興印度，印民十分六七皆信奉之，迄今尚然，而佛教
日趨衰落矣。
<段/>西歷十一二世紀間之羅馬奴撒，傍毘紐天派，著作狹義的一元論。十二世紀之差
達難陀，傍回教，著作二元論。今雖亦各成一派，茲不述之。
<段/>丁、吠檀陀派評判　　諸古奧義書之吠檀陀舊義，不外事梵天或事大自在天之神教
，與彌曼薩無甚區別。而示別彌曼薩派特立為一吠檀陀派者，端在商羯羅以來之奧義
書新派。但其引以註釋吠陀經之滿多俱耶頌，既由假借佛教大乘之中觀學、唯識學而
成立，其本人尤利用佛教真俗二諦、顯密二教之說以融釋諸奧義書，得以秩然貫通鬯
明於世。則唐以來之印度，其名式上雖佛教衰歇而吠檀陀派之新婆羅門教復興，實際
上則雖謂佛法已藉吠檀陀名而普及全印可也。今若據實而正其名，應名之曰「佛教之
吠檀陀宗」。將其所緣附之吠檀陀名式，收歸為佛教一宗派標幟，如今日本佛教徒將
<頁 id="31p1495"/>
台灣之吃齋、供觀音、誦羅某五部六冊之龍華教，改稱為「佛教龍華派」者，是其例
也。推此例以廣之，則宋明儒理學，可稱為「佛教之宋明儒派」；種種兼修性功之道
家流類──若諸三教合一以修道為中心之各社等──，可稱為「佛教之道流派」。故
余昔談佛史，嘗言中國自宋明來，就表面言之，佛教日落；而就儒、道竊禪宗為底質
，成理學，丹道而彌布朝野──理學及上等社會，丹道及中下社會──，則應謂佛化
已遍行全民耳。去年聞英國牛津大學某教授言：佛教今已大有傳入歐美之趨勢，基督
教可更見興盛云云。今艾香德牧師既仿佛教叢林設基督教叢林於南京道風山，而張純
一牧師之改造基督教討論，亦極言非精通佛教不足以為真基督，則今後將更有「佛教
之基督宗」興世，亦事勢所必至者也。願世人據實定名，一一收歸為「佛教之某某宗
」，去其偏謬之點，要皆佛教之人天乘法。而此吠檀陀義，在西洋之哲學中，大近海
格爾之汎神哲學──或稱汎神教，萬有皆神之意──。至塔果爾之特為推重者，蓋別
由他種關係云。
<頁 id="31p1496"/>
<章>二　塔果爾學說略議</章>
<段/>余於塔果爾之學說，僅窺及馮飛君所譯塔果爾及其森林哲學而已。森林哲學之名
，大約一、由奧義書本附於吠陀之森林篇後者，二、由婆羅門徒第三期修靜慮曰森林
期，三、由塔果爾屢言歐洲文明出於保壘，印度文明出於森林，故即名其書曰森林哲
學。所譯內容分二篇：上篇曰塔果爾哲學研究，下篇曰生命之實現大意。今擷其要旨
如下：
<段/>一、自然宇宙和人類，皆由梵之發展而來。梵是美、是愛、是喜、是新、是真、
是善、是永生、是完全、是調和，故自然和人類，亦是美、是愛、是喜、是新、是真
、是善、是永生、是完全、是調和。
<段/>二、自然和人類之有死、有醜、有惡、有假等等者，皆梵中一部分之表現。雖有
此一部分之表現，而在其完全調和中，仍唯美、善、愛、喜等等，絕無一點死、醜、
惡、假之蹤影可得，且即為趨歸唯美、唯愛等等完全調和之梵之經過。
<頁 id="31p1497"/>
<段/>三、自然和人類既為完美之梵，且吾人之真生命──大我──即是梵之全體，故
吾人不須向外追求佔造──西洋人是向外追求佔造──，但須將此梵實現出來便可。
欲實現此梵，須用自然和人類渾然一體完美之愛、之歡喜去實感得之。一旦實感得之
，即能合梵為一，而實現其完美之梵。
<段/>四、其實感實現之方法，大約須修「靜慮」以握得宇宙之中心真理，及不絕的犧
牲其私己之小我。但西洋人不能實感實現之者，即由其唯以私己之佔有為歸著，故不
能與自然融洽。且迷惑於盲目的衝動及肉體的熱感，不能抑伏之以握得中心真理，故
不絕的被環境誘動，要求創造，要求佔有，要求進化，不得生之安定。
<段/>上來既略述塔氏哲學之要旨，茲據佛學評議之如下：梵是「淨」義，修梵行即是
禁止肉體的色慾及熱情的衝動，修得離生喜樂的禪定。離生喜樂的禪定，有覺、觀、
喜、樂、一心之五支功德，充滿喜樂，無有憂苦。要得梵天主之果，須加修慈、悲、
喜、捨四無量心。塔果爾所云握得中心真理，即禪定。謂梵是完全的美，即淨義。謂
<頁 id="31p1498"/>
梵是歡喜是愛，即喜樂義。自然和人類無限的愛，即慈無量心；完全的善，即悲無量
心。無限的歡喜，即喜無量心。不斷的新，即捨無量心。然則塔果爾固全為一修初禪
及修四無量心者，彼既以「與梵合一」，「即生梵天」為究竟，故特有梵即佛之涅槃
之意。據實觀之，則僅以離生喜樂之初禪梵界為靳嚮者耳。固能照之而行，亦為佛法
中之天乘正行，可作出世三乘正行之前方便者；而塔氏意在聯合印度現行之佛、耶、
回、吠檀陀、彌曼薩之各教，故於佛法之與相近者，亦特稱述云。
<段/>至塔氏為歐、美人所傾倒者，一、由塔氏能將其梵學使用西洋流行之語言以傳出
之。二、由其長於藝術、美術的詩歌戲劇興趣豐富之文學，至為歐、美人所傳頌為現
代詩聖。三、由塔氏有實感實現梵之梵行，及四無量心等修持──按傳說以每晨三點
入禪定兩時，和梵靈感通，遇好風景處往往靜坐終日──，使人目擊道存，不言而化
，故迥非海格爾輩空談汎神哲學之比云。故吾人觀其哲學，不過爾爾，而重其所修梵
行；望其更進一步，以通達大乘佛法，發揚印度之無上光明於世也。（見太虛不師文
<頁 id="31p1499"/>
鈔世論）
<頁 id="31p1500"/>
<文>希望老詩人的泰戈爾變為佛化的新青年</文>
<段/>我國男女老幼的人，尤其是青年的人，震於泰戈爾世界詩哲的大名，抬著頭盼望
泰戈爾來遊者已久；今泰戈爾一來我國，所經過的地方，莫不大受群眾的歡迎，請為
講演，而泰氏卻處處表示其祗一詩人，不是一演講的學者。遂憑其當下的情感，運其
和平的愛神，發為詞句美麗、音節和諧的心聲，以沁入聽的群眾意識深處，作一種精
神上禮物的贈送，此誠吾人所極願接受以申其感謝之情者。但投我瓊瑤，不可無木瓜
之報。吾人持報的木瓜維何？即泰氏在佛化新青年會歡迎席上所講的『數千年前從印
度傳來的佛化結成的好果子』。泰氏並且讚美這果子為和平美滿的果子，而有帶去傳
播遍種於全世界的熱望與勇氣。我希望泰氏真能領嘗消受了這果子的形色香味及其氣
質，帶去播種於全地球，故希望泰氏一到了中國之後，將此潛藏在中國人心底的和平
美滿的佛化果子，湧現到全世界人心的思潮上，譬如五色的蓮花霎時開遍了太平洋、
<頁 id="31p1501"/>
大西洋、印度洋一般。而泰戈爾立刻一變其老詩哲的人格，化為從佛化大光明中新產
生的一個大雄大力大慈悲的新青年。必如是，乃真得了這個佛化結成的和平果子，必
如是乃真能帶得去傳播遍種於全世界！
<段/>泰戈爾乎！汝既曾有熱望，鼓此勇氣，切不可同我們中國無行的文人，當一首詩
作過就完了！亦不可同我們中國無聊的政客，當一句話講過就完了！我深仰印度古聖
傑求道傳道的真誠，真有捨身命血肉等於鴻毛的大勇，希望泰氏亦能從自身實現此求
道傳道的真誠大勇出來，使世人同化於此大精神中，乃足以成就世界和平的宏願！切
勿倚老賣老，但裝著詩人的幌子，幌來幌去，幌過了之後，使人耳目間不過經過了一
陣風一般；自己入寶山而空空的來去一番，他人亦看希望奇而空空的迎送一番，賓主
之間，毫無所益，豈不大大的可惜麼？
<段/>千年前從印度傳來在中國結成的好果子是什麼呢？近言之，則用中國唐、宋來佛
化中心的禪宗為要素，將中國堯、舜、禹、湯、文、武、周公、孔子的精奧所化成程
<頁 id="31p1502"/>
明道、王陽明的宋、明儒學。溯而上之，更有最富於含容調和的中國性的賢首宗、天
台宗佛化，及易簡莫測的禪宗佛化。溯而更上之，則有純印度送來古禮物中最寶貴的
大乘三論、唯識。凡是等等，真是足以致人世和平美滿的好果子，真是只有在中國有之
，他處絕然求不到的。日本呢？日本是一個神道教的國家，未免將佛教裝上神道的形
式，故不曾能結成出這一種好果子來。印度呢？印度只殘存得一些的小乘佛化，大乘
佛化的精神久已枯涸。雖然太氏所依的吠檀陀，有同中國的宋明學，乃用大乘佛化將
舊婆羅門改化而成；而到了今日，亦已同中國的宋明學，成了已陳的芻狗了；若仍欲
用此以為造今日世界和平之具，何異令癆病鬼舉千斤鼎呢？故惟有將潛藏在中國的世
界人類真原的大乘佛化精神掘宣出來，乃能肉物質的白骨，活世界的死人，如春日的
太陽一般，使之大地回春，萬象昭蘇。而能負此掘宣出來之責任的人選，舍泰氏更無
他屬。泰氏乎！泰氏乎！此大責任已臨君身，此好機會已集此時，稍縱即逝，一逝不
可再得，世界和平所係，人類幸福所賴，勿交臂失之！
<頁 id="31p1503"/>
<段/>佛化者何？受佛之道而自化為佛，亦化他人為佛者。佛之道為何？『無上正遍覺
』是。無上正遍覺為何？乃吾人全宇宙身心所達到的至善，亦即是能普救全法界眾生
的全智全能。佛化新青年者何？今日已瀕危亡的人世，唯佛化能起死回生而賦與新生
命，故亦唯受了佛道而自化為佛的人，乃為今日能造新世界生命的新青年。泰戈爾乎
？君已得此無上正遍覺乎？則當為一真誠大勇的傳道者，將中國的人來化成佛化的青
年，勿僅為一個好鳥唱歌般的老詩人。君未得此無上正遍覺乎？則當為一個真誠大勇
的求道者，來中國將自身化成佛化的新青年，勿僅為一好鳥唱歌般的老詩人。泰戈爾
乎！泰戈爾乎！我祝君丟卻老詩人的虛幌子，全露出佛化新青年的真面目，親身結成
佛化的和平美滿好果子，以之傳遍全世界，使成為和平美果的佳園，佛化青年的樂國
！（見海刊五卷四期）
<頁 id="31p1504"/>
<文>中國人用中國法之自救</文>
<段/>中國人向來自成為一天地，中國之外則胥為蠻夷戎狄；雖由佛教嘗認印度為大國
，然除佛教外既鮮他種之政治、經濟等關係，亦夷之狄之而置於不見不聞耳。雖明季
以來，乾、嘉以前，曾有傳教、經商之歐人來往，其等蠻戎猶昔也。故中國與今歐、
美、亞各國，成為國際往來之一國，蓋始於清道光十六年之鴉片戰爭。在鴉片戰爭前
，中國人對外國人，則輕之、笑之而已。鴉片戰爭之後，忌之、排之之心漸熾，積數
十年為拳匪之亂。然鴉片戰爭後，同時亦即有羨之效之之心，其羨之效之者，則在乎
鎗砲、兵艦，以為強國之道唯在乎此耳。其結果、則中、日戰爭之失敗。由是其羨之
效之者，更進一步，而及軍政法律農工商業。庚子之後，既捨中國本有政教重心，將
謂立國之道胥賴乎彼，遂進行益力，其結果，由清末之立憲，而成政柄迭更軍閥割據之
民國。民國八年，新文化運動之思潮起，其羨之效之者更進一步，而及學術思想之文
<頁 id="31p1505"/>
化根本，同時更以俄國式之革命相號召。宗教、政治、經濟、權力等，皆入於混亂劇
變之中，乃成現在全體糜爛之時局。一變、二變、三變而至於今日，則知列強各國之
種種民族戰團辦法，皆不能準之以援救中國；而此外則列強各國亦更無他法矣。有之
、則唯甘地等之印度自救法，而亦非救中國之法。故救中國，非中國人自尋出一種救
中國之法不可。
<段/>庚子之後，中國岌岌不可終日，以國危有救之之必要，而國人救國之心亦日熱切。
觀日本之中興也，有取法於鄰意。未幾而日本勝俄，遂以唯一能救中國者為日本人，
其時親日之熱度可謂極甚！未幾而日本奪據朝鮮，又稍稍由親而畏；至民四迫訂二十
一條約，乃對於日本之救中國，完全絕望，而大多人民皆仇敵視之矣。清末民初時，
覘德之強，頗有仿效，且希望德國之能救中國者。至歐戰加入協約，則此希望亦告終
矣。民初以來，多有希望美國之援助及拯救中國者，迨臨城劫車案起，乃美國首倡共
管中國之說，於是國人之有識者，漸知美國亦不能援救中國。而近年來一部分親俄者
<頁 id="31p1506"/>
，則專欲仿俄國式，以望蘇俄之能救中國；但至今彼蘇俄但用空言宣誘，與中國稍有
利益者，皆無實際之進行。頭腦略清醒之國人，亦皆窺破俄之毫無誠意，祗藉之宣傳
其不宜於中國之共產主義，冀擾亂中國以遂其侵掠耳。至於今年五卅案起，尤足令吾
人恍然了知英、法等列強諸國，皆不能扶救中國；而中國人之欲救中國，唯在中國人
之努力自救而已！
<段/>既明唯中國人自用中國法乃可以自救中國，則欲賴外國人及外國法之妄念，可以
止矣。妄念止息，而內察中國之現狀及內省中國之往情，將何從得其自救之法耶！（
見海刊六卷十期）
<段/>　（附註）　此下編入「怎樣建設現代中國之文化」，今略之。
<頁 id="31p1507"/>
<文>德音孔昭之鄒校長教育談</文>
<段/>鄒海濱先生為余二十七年之老友。憶遜清宣統二年，余在廣州宣講佛學，曾荷鄒
先生為譯成粵語。去冬參觀所長中山大學，初驚其物質建設之弘偉；而本年赴歐出席
大學會議，其發表之教育哲學談，真拯救今日全人類之福音也！此其精神建設之弘偉
，奚啻什伯倍於大學校舍之建設，乃亟采登以助宣揚。
<段/><偈>教育之使命，不僅為現社會供給智識，須要為人類創造福利。僅為現社會
供給智識，則目前弱肉強食之世界，而各級教育及一切科學，均不外增其靈牙
利齒之兇惡。舉事實言之，目前各國均準備戰爭，直接者為軍備之增加及改良
，間接者則一切糧食、交通、工業等，均莫不為其戰爭之預備。而為戰爭促其
權威者，則為教育，是無異政治家、軍事家欲殺人，教育家則為之預備良好劊
子手與良好殺人刀。似此情形，世界再有大戰發生，人類莫不死於教育家所預
<頁 id="31p1508"/>
備之劊子手、殺人刀。教育之得此結果，實由教育哲學基礎之錯誤，驅人類於
戰爭之一途。倘不將哲學基礎思想，由教育上負責改善而創造之，則人食人之
世界，必更見於今後。故目前教育家之責任，須超出現在社會範圍，而為將來
人類謀幸福。其進行之途，擬綜合以前各種宗教，及各學者愛護人類之要義，
以科學方法融合而整理之，以世界大同為目的，而樹立推己及人、仁民愛物之
哲學基礎，以替代現世界之競爭互鬥哲學思想，庶利用教育哲學之殘酷戰禍可
滅。而人類在此仁愛哲學基礎中，更得最進步之科學，為生產，為分配，以生
以長，以教以養，則教育對人類始有福利，亦始有意義。是教育為福人類，為
禍人類，悉在教育主旨之一轉移間。</偈>
<段/>按余於二十二年在廬山暑期講演會，曾泛論近代歐州文明「縱我制物」的做人立
國之道，必迫趨於相爭殺之死途，故亟須融合古近東西宗教與哲學中仁愛之旨，改為
「克己崇仁」的做人立國之道，乃能導世界人類出死而入生，與鄒先生所言頗相近。
<頁 id="31p1509"/>
特鄒先生以教育家在教育會議中從教育為出發點而言，更覺深切著明，朗然若有其軌
轍可循，則雖譽鄒先生為現世界第一流之第一教育家不為過也！竊願鄒先生奮其大仁
大勇，速從事改造中國之教育並為萬國教育家領導，以共同努力於刱造大同仁壽之世
！（見海刊十七卷十期）
<頁 id="31p1510"/>
<文>保天下者匹夫之賤與有責焉</文>
<段/>顧亭林嘗以魏晉清談為亡天下，其所謂天下，蓋指人類社會，其所謂亡天下，蓋
指道德消亡，風俗澆偽，將致社會於崩潰，同陷溺為禽獸之相食也。
<段/>又謂「知保天下然後知保其國，保國者其君其臣，肉食者謀之；保天下者，匹夫
之賤與有責焉」。今求民族復興、國家獨立，大抵猶為政府或政黨主持之責任，所謂
保國者其君其臣肉食者謀之者也。至於道德淪喪，風俗糜爛，則人人可從自正心身，
以言行影響他人為拯救，小中大學教師、及新聞雜誌記者、編者、文藝作家、宗教師
等，尤有其重大之責任，所謂保天下者，匹夫之賤與有責焉也。
<段/>吾嘗居都市，接觸軍、政、商學之群；又嘗游鄉鎮、接觸士、紳、農、佃之眾。
二三自好之流，大抵困窘愁嘆，雖有良法善政，不能行之實際，得其實益；而操縱其
間肥身發家者，盡為橫惡欺詐之徒，多一法一政皆為增設一舞弊之具。然後知人群道
<頁 id="31p1511"/>
德風俗之既壞，政事胥已無從實施，顧先生保天下先於保國之為篤論。至今日假各種
美名，弄兵據地，以行害國害民之實，尤有不忍言者！
<段/>新生活運動，固以勵行道德改善風俗為主旨，然僅由官方少數人號召奉行其事，
效力絕少。直須學校教師、新聞記者、文藝作家、宗教師等，多數從自正心身做起，
參加此新生活之保天下運動，庶可獲濟！吾佛徒雖匹夫之賤哉，其各勉盡斯責！（見
海刊三十七卷一期）
<頁 id="31p1512"/>
<文>答武昌佛學院請為院長書</文>
<段/>諸仁者興此深廣之心，建茲閎遠之業，洵希有殊勝，讚歎莫窮者也！第菩薩之願
易發難恆，菩薩之行難修易退，故契經有魚子菴羅華之喻，言有志者多而竟成者鮮也
。雖然、菩薩之願行非有他也，亦宏護正法、饒益有情而已，斯乃常德率由之涂，夫
豈甚高莫幾之事！若堅其志，不潰於成。諸仁者固能協厥初衷，永矢精進，恢其極量
，不懈引攝，則今此兆耑於武昌之佛學院，廓而為中華之佛學院，廓而為閻浮提之佛
學院，廓而為須彌盧之佛學院，廓而為大千界之佛學院，廓而為華藏海之佛學院，廓
而為盡虛空遍法界之佛學院，夫亦何奇之有！太虛謬承禮請為院長，自撫叢過之身，
敢當大德之稱！徒以夙期有在，今獲觀成，值諸仁者創辦伊始，何能不勉盡棉薄，以
分任艱巨而略效微勞耶？惟冀仰荷聖賢之加被，廣藉緇素之匡扶，眾緣成事，繼起得
人，則佛種不斷，大乘之正信常隆，法門有光，同仁之本懷咸暢已！（見海刊三卷五
<頁 id="31p1513"/>
期）
<段/> （附註） 一名「答佛學院創辦人辭」。
<頁 id="31p1514"/>
<文>赴東亞佛教大會中華代表團留別日本諸佛教同袍文</文>
<段/>蓋聞心不孤起，託事現行，教不虛張，因機施設。以歐、美偏霸之動，遂孔、釋
中和之探；啟西方之哲人，慕東化乎儒佛。又聞火燒燎原，發星火於片石；洪流沃野
，出岷源之濫觴。由去夏廬阜推輪，來今日蓬瀛大輅。空成規乎既往，曠進化兮將來
！於是增上淨緣，開唯一無二高會；觀音淺草，留歷劫不壞真身！緇素俱集，研究宣
傳於法義；士女交參，議教育社會之事業。應後藤主席茗談，為帝大學生演說。活潑
少年，歡呼雷振；莊嚴古佛，晏坐花飛。四座之聽咸傾，三日之功斯畢。
<段/>總持訪洞上高禪，本門立日蓮正法。植物園張文部之宴，被服廠叩災骨之鐘。由
是名古屋宿覺王山，煥然新制；福井縣參永平寺，卓爾古風！見皆堪學，十年勝過讀
<頁 id="31p1515"/>
書；迎即有辭，一路歡聲入洛。
<段/>南禪刱於一山，東化紐乎兩國。探古、正倉，隆性相之大法；博物、帝館，謁東
西之本願。兩谷學府，燦梵、藏、緬、暹之文；一心妙明，超名句言思之表。湖泛琵
琶。經延曆而黃蘗；山遊信貴，賞深秋以丹楓。再會奈良之群麋，綜攬京都之諸勝。
<段/>高野為祕密之玄都，輝騰覺海；大阪蔚工商之大國，寺麗天王。吞佛剎於毛孔，
隱顯無方；歷神仙之樂邦，出入以戶。一語半言，線脈之心光互映；千珍百品，重重
之紀念無窮！
<段/>喜馬拉兮高何極！太平洋兮深莫測！森羅萬有兮昭一心，華夏扶桑兮融大日。賦
同袍兮天地寬，轉法輪兮歐美入，話別情兮聊贈言，申謝忱兮欲奚說！（見居士林林
刊十一期）
<頁 id="31p1516"/>
<文>告別星洲講經會辭</文>
<段/>此回星洲緇素諸仁者，發大菩薩心，為宏法利人起見，耗數閱月之光陰，費千百
人之心力，邀太虛南來演講，而太虛來茲亦月餘矣。雖處處開會，皆為佛事；日日談
說，不離佛法，究之舌輪所及，能有幾何？加以口音不同，尤多隔礙。猶幸文字宣傳
，較能流播，報章登載，頗動觀聽。諸仁之本懷，藉可稍達其二三歟！今將遠別，對
于諸仁之隆情厚誼，未暇一一走謝，握管攄詞，聊申感忱！而尚有殷殷屬望者，則已
在籌備中之南洋佛教聯合會，冀緇素同仁之能協力進行，由星洲而周各埠，使皆現佛
土之莊嚴也！任重道遠，伏維珍重！佛二九五三年九月三日。（見海刊七卷十期）
<頁 id="31p1517"/>
<文>釋海潮音</文>
<段/>海潮音第一年第一期出版，我便要作一篇釋海潮音，因沒有工夫，擱到今日，而
第二年第一期又要催著付印矣。但依舊沒有工夫能詳詳細細解釋，故祗可籠統將大概
意思略為表示，求閱者為我原諒。
<段/>一、釋海　　豁通無住之謂海，深廣無際之謂海，含容無量之謂海，出生無盡之謂
海，圖示名相如下：
<圖 n="images/19-1517.png">
　　　　釋海圖
</圖>
<頁 id="31p1518"/>
<圖 n="images/19-1518.png">
　　　　由眾生心觀佛海圖
　　　　由佛心觀眾生海圖
</圖>
<段/>二、釋潮　　從緣起息之謂潮：因水、因地、因月、因風、因空等眾緣而興起而平
息故。應時往還之謂潮：按年、按月、按次、按日、按時皆適應而流往而漩還故。有大
勢力之謂潮：金石、土木、人獸、魚鳥等皆莫能抵逆、莫能禁禦、莫能停止故。能為
變化之謂潮：桑田、沙渚、堤岸、洲島等每可被吞於東而吐之西，朝運南而夕移北故。
<頁 id="31p1519"/>
<段/>三、釋音　　聲能感心者之謂音：若各種人造之音樂，及天地時物外激內發，自然
流露之種種音聲，能感通有血氣知覺之類，使之欣、使之哀、使之慕、使之憤、使之
下涕、使之忘形者是也。聲能詮義者之謂音：若各種人類民族講話之語音，及一切依
音義而形之名句文書詩歌等是也。聲能表情者之謂音：若人類或其餘有知覺之類之種
種歎聲、種種呼聲是也。聲能顯性者之謂音；若臨濟之喝、雲門之咦、網明之彈指、
雲巖之擊竹等是也。
<段/>四、釋海潮　　海有不潮者，如二乘之空海。潮有非海者，如三界之有漏。海無永
斷潮者，潮無不通海者。是直接從海流出旋流歸海之潮，謂之海潮，依主釋也。是海
中所有之潮，謂之海潮，有財釋也。有潮之海，然即是潮，謂之海潮，持業釋也。
<段/>五、釋潮音　　本無成見，從緣而發之音謂潮音，隨順當機，應時而施之音謂潮音
，衝破現前環境，突開時下趨勢之言論謂潮音，獨造適宜環境，自成優先趨勢之言論
謂潮音。是潮之音，或音之潮，皆依士釋。有此潮義之音，或有此音用之潮，皆有財
<頁 id="31p1520"/>
釋。有潮之音故音即潮，有音之潮，故潮即音，皆持業釋。
<段/>六、釋海潮音
<段/>一、依主釋：甲、海之潮音：是從惑業苦海而轉向性海、空海、心海、覺海所發
生之潮音。是從覺海、心海、空海、性海而攝化惑業苦海所發生之潮音。乙、海潮之音
：是契實性、應時機、所宣流之有力用、能破立的言論，非玄遠迂闊篤時拘墟之說。
<段/>二、持業釋：甲、海即潮音：海是潮音之體，潮音是海之用，用依於體，體持於
用，海不二故潮音亦不二，不二故謂之一音，海即潮音。乙、海潮即音：海潮是音之
質，音是海潮之力，力依於質，質持於力，海潮周遍故音亦周遍，周遍故謂之圓音，
海潮即音。
<段/>三、有財釋：甲、海所有之潮音：任何現勢實用理想言論，總是性海、業海、空
海、心海、覺海之所有故。乙、海潮所有之音：是法界海會人生潮流中所有之覺生音
，救世音。
<頁 id="31p1521"/>
<段/>四、相違釋：甲、海非潮，乙、海非音，丙、海非潮音，丁、潮非音，戊、潮非
海，己、潮非音海，庚、音非海，辛、音非潮，壬、音非海潮。海唯是海，潮唯是潮
，音唯是音故，字字不相到故，義義不相涉故，一一圓成實故，一一絕對待故，「是
法住法位，世間相常住」。（見海刊二卷一期）
<頁 id="31p1522"/>
<文>南北東西的海潮音</文>
<段/>自海潮音月刊呱呱出世以來，今已將滿十九年矣。加以其前一載零三月的覺社叢
刊之懷胎期，今正滿二十週歲，乃因寇迫由武漢遷渝，亦間可為本刊歷程中之一大階
段也。
<段/>本刊最初編於杭而印發於滬，由余一手所支持。次年請善因法師編輯，已而編亦
遷滬。入冬善因病，編印發皆託史一如居士而遷北京。第三卷秋，武昌之佛學院及正
信印書館成立，遂由一如遷武院編輯，而印發則正館任之。最收精力集中之功效。如
是三年，得張化聲、唐大圓次第次編之。迨第六卷秋，移廬山委員會覺編輯，寄滬泰
東圖書局印發。第七卷編亦遷滬，託陳秉良任之。第八卷由一雁編輯而玉慧觀任發行
。卷終余宣言招人接辦，遂由泰州佛教居士林錢誠善、王誠普居士接任在泰州編發。
如是三年，復因佛學書局願負印發之責，十二卷起委滿智住局編輯，並彙編前十卷為
<頁 id="31p1523"/>
海潮音文庫焉。
<段/>十三卷改由法舫於武院編之，歷一年由芝峰改任編輯，而發行則仍上海佛學書局
任之。十五卷大醒編輯，止安發行，而編印發再集中武漢。十六卷起再由法舫編輯，
如是三載。十九卷改由葦舫編輯，周觀仁發行，迄今九閱月而遷重慶。十三卷以來定
居武漢，喻之以人，斯亦一將入成年時代者也。
<段/>去秋以遭倭劫，雖縮減篇幅，百計求存，卒不能不溯江西上，其可悲憤者為何如
歟！
<段/>按本刊誕生於華東之滬杭，一遷北平，三度遷滬，而兩移於華中之武漢居最久。
今始西遷入川，夏間曾議移香港而未果，故獨未遷住南服，然不知今後之命運究將奚
若，其將益西耶？其將轉南耶？其可遄返武漢、京、杭耶？是誠隨大局轉移而非本
刊所能自決，惟使適應人海思潮而宣佛覺音之精神意旨，彌益發皇而始終不逾，則本
刊同人之責，堪為贊助愛護及讀者諸君告也！（見海刊十九卷十期）
<頁 id="31p1524"/>
<文>正信刊應取之態度</文>
<段/>於佛法應普遍提倡，平均發展；而縱有抑揚，不過補偏救弊。除非非佛法之絕對
違害佛法者，乃施破斥。故於佛法之不知者，或不宗尚者，至多存而不論，方裨正信
而不壞方便。本刊當以此為率！（見正信二卷十一期）
<頁 id="31p1525"/>
<文>現代佛教週刊之路向</文>
<段/>現代佛教月刊，由現代僧伽嬗蛻而來。現代僧伽先為半月刊，作改良僧制之運動
，而注重采載佛教之時事要聞，加以深刻敏銳之評議，此亦今日中國佛教所不可少之
一事。然改為月刊後，漸偏重學理研究，而變失原有之功用。茲再改辦為週刊，應益
注重改善僧制之運動，而尚論佛教之時事，收懲惡勸善之效，開撥亂反正之路，建立
現代僧伽以住持現代佛教，庶乎其有希望耳！二二，五，五，在上海。（見現代佛教
六卷一期）
<頁 id="31p1526"/>
<文>淨行皈依篇</文>
<段/>王黻彝居士，號尚菩子。此次在京師受三皈，余為命名曰淨行，遂成淨行皈依一
篇云：觀淨行菩薩，行深皈依時，照見三寶皆空，度一切苦厄。尚菩子！佛不異空，
空不異佛；佛即是空，空即是佛；以至法、僧，亦復如是。尚菩子！是一切皈依空相
：無生無滅，非垢非淨，不增不減，是故空中無佛無法無僧；無五陰、界、入；無十
二因緣；無四念處，無十波羅密，無三解脫門，無戒定慧、十住、十行、十回向、十
地；無常樂我淨；無修亦無證；以無所證故。菩提薩埵，依皈依故，行無罣礙，無罣
礙故，無有毀禁，遠離貪瞋癡，滿足淨法。三世諸佛，依皈依故，證阿耨多羅三藐三
菩提。故知皈依，是大明行咒，是大神行咒，是無上行咒，是無等等行咒，能除一切
苦，真實不虛！故說皈依咒，即說咒曰：南無佛陀耶，南無阿耨多羅三藐三菩提耶，
南無僧伽耶，菩提娑婆訶！（見海刊一卷一期）
<頁 id="31p1527"/>
<文>劉東青居士漢慧常字說</文>
<段/>自姬周之先世以來，劉氏累王漢族，始以漢名。克己而復先王之禮，國族歸仁，
其宏濟兼善之種姓，蓋有由來也。壯歲孳字東青，恢而潢之，卓然冠東亞青年之首！
性德引以益進，浸習通達出世間法，圓遍妙常，雖未能至，其慧已能及之。一慧永慧
，般若清淨，故無二無二分，斯之謂慧常居士，敬旃勉旃！（見海刊二卷四期）
<頁 id="31p1528"/>
<文>中國佛學會會名說明</文>
<段/>余初提議發起全國代表會議，以成立一中國佛教會。嗣張靜江、蔡孑民諸公，主
張改稱中國佛學會，遂提出與旅京各發起人商決，先成立中國佛學會籌備處，再召集
全國佛教代表會議。佛教之教字，本指「言教」，與今語「學說」同義；以學代教，
理無不可，而能較順時代之心理。至先設中國佛學會籌備處，然中國佛學會會章，仍
待全國佛教代表會議議訂，亦不違原議也。（見海刊九卷五期）
<頁 id="31p1529"/>
<文>同情淪陷區佛教徒的呼籲</文>
　　──二十七年秋月在重慶──
<段/>頃讀常惺法師復書：『內地佛教徒應謀振作及團結，自屬需要。淪陷區內佛教徒
，皆知自愛，實為國家好現象。中佛會八一三後，即縮小範圍，從未停止工作；報章
所載，未足憑信。現尚有一部份救濟事業在辦理中；內地如組織健全，卷宗移交，自
可商議辦理』。雖僅寥寥數語，而淪陷區內佛教徒皆能潔身自愛；且甚望內地佛教徒
能由組織健全以參加抗戰建國工作，躍然紙外！吾內地佛教徒，對此淪陷區內佛教徒
的正義呼籲，當為若何深切之同情歟？
<段/>由此、我們已知廈門復興社漢奸張鳴，在全閩報上所宣布僧覺斌等如何宣誓效日
僧之食肉帶妻等，皆為奸人妄託的反宣傳。而前者報載杭州僧卻非等，如何聯合日僧
組織東亞佛教會等，當亦出無據的訛傳。我深信稍有知識能自好的僧徒，必皆能不為
<頁 id="31p1530"/>
倭寇利用而與漢奸同流合污也。
<段/>然我等則更深望在各淪陷區地之有資望者，勿被寇奸假借名義強迫利用而污辱。
最好能出離淪陷區到內地來，以增加救國工作之力量。如限於經濟力或其他關係而不
獲出離者，亦冀能隱跡沒蹤，使倭寇漢奸無從綁架，庶其永保我全國佛教徒之清潔，
不蒙不潔之羞，倘亦為淪陷區的同胞所首肯乎！（見海刊十九卷十期）
<頁 id="31p1531"/>
<文>慰問淪陷區四眾同人</文>
　　──二十七年十月作──
<段/>比因粵東驟陷，影響武漢亦急自動撤退，雖戰略上之必勝可期，而淪陷之區日廣
，我同胞被難之慘痛亦愈增，死者長已矣，生者其何以堪！尤關切我同胞中信仰佛教
之四眾，平居凜信因果之念，行動持止作之戒，坐由國人共業、鄰寇積惡之牽連，咸
受魔燄灼天、妖毒痛地之苦逼；不惟佛剎禪林，多為燬佔，且聞僧侶尼眾時遭殺辱，
在家清信士女，以無特殊標誌，其被殘害蹂躪者更難計量。不幾疑善惡報應之無憑，
而如來大法不足為奉身率心之準繩乎？
<段/>然業果深遠，成熟異時，通三世而周萬類，自非佛陀圓智，固難徹了其事相。惟
善行善果，惡業惡報，自作自受，共作共受，前作後受，不作不受，則為普遍決定之
公例，理不傾動。吾人達其理於心，安其心於理，有善不善，亦義而已，無祥不祥，
<頁 id="31p1532"/>
何必曰利？則雖處生離死別憂惱顛沛之間，亦上通三寶之慈護，下同眾生之悲仰，而
浩浩淵淵，高明博厚，曾不攖擾其心君之泰然矣！
<段/>惟我四眾佛侶，尤有可深切悲痛者，應不在個人而在佛教。佛之教法為世間眾生
唯一光明之路，無佛法則胥淪長夜冥闍中矣。在茲離亂之際，使精神稍得慰安而留一
線希望者，尤惟佛法。佛法寄於僧寺，近來所蔚為新興學會教團，其精神亦萃於京、
平、滬、杭、甬、漢、粵、川、諸處。去秋北平先陷，滬、杭、京繼之，今粵、漢又
告淪胥，而上海、鎮江、漢口、廣州之青年僧侶及在家二眾，均曾組織救護隊、看護
隊等，武漢、廣州尤多佛教之新興事業。茲突然陷落，不惟物力之損失，人力之星散
，且諸救傷濟世之佛事亦皆因夭折！僅存浙東、川西較為完盛區域，又不能急切有何
施展。吾儕幸已先到西南後方或向居西南後方者，對之當如何感奮耶！
<段/>且吾淪陷區佛教四眾同人，其未能避出寇偽之箝制者，除含辛茹痛以暫求生存外
，當時之更有被侮辱之苦，諸不諒者或加以種種揣測之譏謗，則心靈上所受之刺激，將
<頁 id="31p1533"/>
有甚於身體之傷害者；吾雖欲慰之問之，亦將何詞以慰之問之耶？惟冀轉移安全地帶
，或隱居僻靜山林，不為威脅所及，不受利誘以污，並時與港、滬等海口，川、湘等
後方諸佛教四眾知識，多通訊問，藉音書而相慰勉，並益精進於禪誦自修，以留作將
來復興佛教之一線生機耳。（見海刊十九卷十一期）
<頁 id="31p1534"/>
<文>為武昌難民呼籲</文>
　　──十五年秋在星洲作──
<段/>吾此次回國，將本我佛慈悲之宗旨於國內之息戰和平，對於各方之首領，力為勸
請。而於戰地殺傷逃亡之災難，尤當聯合佛教徒以為積極之救濟。更須向海外內外呼
籲者，即武昌被圍之十數萬難民，應如何救脫於危地也。吾居武昌久，所營佛教之事
業，亦多在於武昌。對於雙方將領，欲為之進言以脫其難；願仁人君子，皆樂為援助
之也！（錄星洲叻報） （見海刊七卷十期）
<頁 id="31p1535"/>
<文>為欲由上海往峨嵋者告</文>
<段/>在中國佛教徒之傳說上，稱安徽之九華，浙江之普陀，四川之峨嵋，山西之五台
，為四大名山。以寺僧之眾多，香市之繁盛言，誠哉其為四大名山也！唯在今輪船火
車交通便利之時，中國東南北人士欲往九華、普陀、五台皆極其易。以上海為出發點
言，一夕可達普陀，二日可達九華，六日可達五台。而以言至峨嵋，則大抵猶存蜀道
難難於上青天之觀念。且向來皆以四川為多匪之區，遂視遊川為至艱之事。然以川省
山水之佳與夫峨嵋之秀甲天下，聞者又莫不養養然欲一身臨其地，顧梗於行路之阻危
，寧不引以為恨！
<段/>然我今欲為之告者，則舊時之所險，今十之六七已化為夷。而峨嵋兼備雄奇尊秀
諸美，據余生平所曾見之山嶽言，殆無其匹！且由宜昌一轉而入三峽，即呈一轉進轉
勝、重重無盡之奇境。而陟涉之所至，無往非蜿蜒陂陀之川山，亦無往非明媚幽倩之
<頁 id="31p1536"/>
園苑。錦官城畔之沃野千里，堪比蘇、杭；青衣江上之奇峰兩點，遠勝金、焦；若往
峨嵋，則皆可歷觀無隱。故峨嵋萬燈朝普賢，三光聚金頂，不惟佛教信徒為必須往之
聖域，而凡有山水之好、詩歌之趣、繪畫之興者，皆不可不一遊覽其間也。
<段/>至於川地雖向傳多匪，而至近年則皆已化而為兵。除偶然有一二處有匪警之外─
─不過遍地營壘森嚴，軍區割據而已──，不惟較匪共蹂躪之湘、鄂、贛、閩為安靜
，就其大體言之，即較江、浙亦寧靜多矣。而且川中農疇整潔，向為各省之冠，而比
年各地駐軍，又皆競為路政市政之修治，雖山邑、溪鎮，亦十之八九已有公園及汽車
手車之公路。不惟江、浙等省之通常縣市不能企及，即寧波、紹興等皆不能與之比。
其內地之治安交通如此，而由上海又有輪船可直通重慶，故迄今猶執川路難行之說者
，直謂之瞽論焉耳！然上峨嵋必登其頂，而峨嵋四月、九月皆雪，故登之宜在五六七
月時間。況宜賓──敘府──以上之汽輪，亦須其時方可駛行，故遊者又不可不依而
往也。
<頁 id="31p1537"/>
<段/>四月至七月間，時有輪船由上海直航重慶。但船無定期，故須預為探聽──如行
李簡單，則至漢口至宜昌換船，尤便──，約十一天或十二天可達巴縣──即重慶。
經漢口、宜昌必停，可登岸遊覽。宜昌以上，日行夜停。停夔、萬等處，皆宜登眺。
抵重慶後，宜由合川至潼川趁汽車到成都，再換汽車以至峨嵋縣。不擔擱，五天可到
──成渝路成後，則三天可到矣。如在成都遊覽二三天，亦七八天可到山矣。上山有
三條路，由龍門洞上金頂，百里，極快一日可到。由伏虎寺經萬年寺上金頂，百二十
里，則可作二日。若由伏虎經二坪、大坪、九老洞以上金頂，則百八十里，極快二日
，可作三日。如從容，則取此路作四五日上山。取華嚴頂、出龍門洞，作二三日下山
尤好。至於能於五月初上山至中秋下山，則為最佳。如急則上下三四五六七日均可。
下山可至嘉定憩遊一日，攬烏尤大佛之勝。沿江而下，經敘、瀘，約三日或四日可到
重慶。或由此路上山，彼路下山亦可，但上水須較慢一二天耳。最速四十天可由上海
往返峨嵋，如能有二月工夫，則從容不迫矣！（見海刊十二卷六期）
<頁 id="31p1538"/>
<文>結婚證書</文>
<段/>夫婦為人倫之大本，婚姻乃姓氏之原始，繼祖先之血胤，垂後昆之嫡嗣，則其典
禮之重，當敬慎之至矣！茲有張君歆海、韓君湘玟新成唱隨之禮，永誓偕老之契，是
固多生因緣之所感，亦由諸佛善友之所導。惟冀端身正心，和樂康壽，全敬愛修齊之
德，踐忠信治平之道；更遵如來因行時之故事，共誓必求無為道之大願！學七枝花之
供獻，請十方佛以證明。法苑住持太虛（廣義法師藏）
<頁 id="31p1539"/>
<文>論文</文>
<段/>太虛以為：文章者載道之器，其恉博，其行遠，其辭衍而不為侈，約而不為窘，
不可以句節行裁，抑昂乎辭氣之間，務為高世。見時所為古之文者，其於辭也，以寡
為潔，以竭為遠，嚴其程法，倜乎若無儔。及窺其所至，非有乎理之殫而意之盡也。
夫一桮之水而加以噫氣，未始無猗回委折之姿，然而觀於海，則漭漭者固淵且廣矣！
（錄自玄嬰與太虛上人書）
<頁 id="31p1540"/>
<文>介紹名醫</文>
<段/>醫王藥王，同是如來嘉號；治身治心，莫非我佛慈悲。上海南市貧民習藝所宗月
洞天君，精於歧黃，尤能窺東西各國醫藥學之窔奧，見之實用；寧波柳亭庵諦融君，
亦一時之名醫也，謹介紹於我國人之前。卻病延年，幸自求之，太虛啟。（見佛教月
報一期）
<頁 id="31p1541"/>
<文>和合粉與蔬食</文>
<段/>純以增美百味為目的之工製品，流行吾國者，先有日本之味之素，而近年則日之
味素絕跡於吾國市場，不惟國內已皆用自製之品，且駸駸推及歐美者，以中國出品精
良，確能遠超其上也。余七載前曾考察日味之素廠與滬之根泰和合粉廠，業證明其為
純係麥造之蔬質，可為提倡蔬食之助，然猶未辨其優劣，頃得和合粉監製人李泉深君
，託莊惠泉、包鞠庭二君，邀入廠中，陪同觀察，詳加說明，並列國內外各美味粉，
比較品覈，乃知和合粉非第為中國首製之調味品，亦十二年來日新月異，可推為全世
界最進步之品矣！色之白，質之細，入水純清為味醇正，此皆立時可驗知者。更經萬
國商業化驗師竇爾登之證實，絕無五金等之雜質，而水分鹽質之少，與美味素之富，
實超一切調味品之上。且其最富之美味素，即為最滋養之質，得此而蔬食之美味與滋
養，始有確切保證，人人皆可樂行矣。以之減殺生、充仁德、廣我佛之慈悲，進人世
<頁 id="31p1542"/>
於安樂，豈云小補也哉！民國二十一年六月八日釋太虛。
<頁 id="31p1543"/>
<文>題慈氏菩薩像</文>
<段/>民十九、度舊曆元旦於泉州小雪峰，發現茲古銅像，旋由轉逢長老攜至南普陀。
今考定其確為慈氏菩薩，乃供奉兜率陀院，並印映之以廣瞻仰。民二二，二，二，太
虛敬識。
<頁 id="31p1544"/>
<文>題藥師七佛壇城圖</文>
<段/>民國二十一年春，首都士女請班禪大師啟建藥師七佛道場於寶華山，爰製此圖。
<段/>甲戌初夏，虛講藥師經於阿育王寺，戴季陶居士持贈，乃珍藏之雪山。太虛。
<頁 id="31p1545"/>
<文>蘇州自造寺蓮社規章題辭</文>
<段/>本醒大德，繼視徹師之志，將於自造寺開蓮社，持佛名，研佛典。其理詳在宣言
，其行著在規則，無庸贅述。獨以江、浙之寺廣僧多，而能成為如此之嚴淨道場者，
不易二三得；未免有感於中，乃書數語以勗能聞風興起者。（見海刊七卷三期）
<頁 id="31p1546"/>
<文>題漢藏教理院二期畢業同學錄</文>
<段/>學程畢業，為實行自悟悟他之開始，諸生勉乎哉！
<頁 id="31p1547"/>
<文>題反侵略</文>
<段/>倭機濫炸中國各城市，毀亡物產民命，摧滅文化宗教，深覺有喚起全世界人類善良威
力，共同一致以反抗殘暴侵略之必要。
<頁 id="31p1548"/>
<文>書贈海定</文>
<段/>不殺、不盜、不淫、不大妄語、不受酒肉，持此終身，亦足為僧寶。
<頁 id="31p1549"/>
<文>為續明書</文>
<段/>吾人現現成皆各有等同佛陀的覺心，剎那剎那活潑潑底流行著。
<頁 id="31p1550"/>
<文>題翁經理手冊</文>
<段/>佛言：以喻如金剛最堅極利之智慧舟，乃能度煩惱生死海而到涅槃菩提之彼岸。
余此次從寇機頻警之漢皋，得達安瀾不驚之渝市；蓋所乘民風，乃川滬線航業巨擘民
生公司唯一快輪，並由翁經理、楊船長等調御有方所致，遂書之以證經義。（見正信
十卷十二期）
<頁 id="31p1551"/>
<文>告大雄中學校各同學</文>
<段/>求學之道，要求學成為一個知識德行能力都完備的人，在社會中為一能自力能互
助份子，在國族中為一能工作能貢獻國民，在世界中為一能承先能啟後世人；推至其
極，則如釋迦牟尼佛在宇宙中為一能遍覺能普救之大雄。大雄者，大英雄也；先從在
社會中在國族中做起。
<段/>校董長太虛寫贈。三十二、三、一。
</檔>
