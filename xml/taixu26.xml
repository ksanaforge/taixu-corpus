<檔 n="taixu26.xml">
<平裝 id="51"/>
<精裝 id="26"/>
<頁 id="26p1"/>
<編 n="17" t="類,文">第十七編　酬對</編>
<類>《函電》</類>
<文 t=".">覆陝西佛教會延請法師函</文>
<段/>定慧大和尚、戒忍大居士道鑒：去歲臘底，於漢口得讀由杭州轉來貴會邀太虛赴
陝講演之函，以此間事緣一時難了，既苦不能應命，又深感公等宏法衛教之熱忱，頗
思薦人代行，遂遲遲未報。嗣得抄來一幻師之信暨兌票百元，囑為代請一幻師。按一
幻師初本於太虛杭州兜率寺居住，乃去函問時，適已雲水他處，月來探訊，卒未知蹤
。兼慮其聾病，正擬另行轉請間，又接催致漢口佛教會之書，而李桐仙居士亦來相訪
，談急望赴陝講演之意。遂即就商於漢口華嚴大學諸教授，得荷妙闊法師慨然允許，
不禁竊為陝中之佛教前途幸也。蓋妙師蘊藉多學，熱心傳教。貴會除每星期一二次於
馮督所設洗心所講演之外，並可請妙法師就貴會為一班專心研究佛學者，講起信論、
楞嚴經等數月，則將來自不乏講演之人。而太虛得有機緣，亦當從公等以遊也。來款
除為代請經書並餞行等外，餘八十元付妙法師充車費。專此，祇訊道安！太虛謹啟三
<頁 id="26p2"/>
月二十日（見海刊三卷四期）
<文>覆佛教普濟日災會</文>
<段/>謹復者：來函敬悉。救災卹鄰，以暢慈悲普運之本懷，極表同情！惟所擬辦法，
似宜改度亡部為宏法部，詞與利生相對，較為隨順。但于宏法部內可略分三條：一、
度亡，如所擬云云。二、文字，徵集關於救恤日災文字印成小冊，贈送勸化。三、言
說，組織講演隊，隨處演說，藉以警悟。以茲三者傳布宏法於國內外，是否有當，統
希裁量！順叩慈安！釋太虛謹復。（見海刊四卷九期）
<文>復閩南佛化新青年會</文>
<段/>閩南佛化青年公鑒：承函示粘葉二君討論之件，具見諸君慎重佛法之至意。謬荷
諮詢，鄙見竊謂粘君語妙思玄，欲人將恩怨冤親作一場夢幻觀之，雖足令人深省，然
或致聰明者流粘玄玩世，轉不若葉君之詞嚴義正，於此人心陷溺之險海中，有乘一葉
<頁 id="26p3"/>
扁舟而誕登彼岸之妙。愚見如是，尚祈審裁！並祝公綏！釋太虛和南。（見海刊五卷
六期）
<文>辭佛學院院長書</文>
<段/>敬啟者：太虛自壬戌四月八日受請為佛學院院長，勉策疏慵，躬任煩劇，功效未
宏，身心已瘁。今幸三年約滿，且院中基金漸備，原狀完整，用特具書辭職，請貴會
即行另請院長，俾獲交代而就休養。不勝禱切之至！此致佛學院院董會公鑒！太虛和
南。（見海刊六卷一期）
<文>致中山先生治喪處函</文>
<段/>無量、海濱、雨岩、滄白、錫卿先生並治喪處諸公鈞鑒：太虛今日於中央公園社
稷壇講經回寺，閱報驚悉中山先生業於昨日辭世，至為感悼！特函致哀惋民國元勳之
忱，藉申景仰！又聞法會同人，傳貴處有停靈社稷壇之說。太虛以中山先生為民國之
<頁 id="26p4"/>
魂，式安中山先生之靈爽，即為安奠國魂，與宣講般若而護國安民之宗旨，融徹相為
一致。已商法會同人，函請貴處於議定之後，先三日通知，以便量移法會於他處也，
耑此，並頌公安！太虛和南。（見海刊六卷三期）
<文>覆四川佛教會電</文>
<段/>成都文殊院方丈轉四川佛教會公鑒：來電已函陳善後會議中班禪、熊希齡二公，
託為提議維護矣。太虛覆覃。（見海刊六卷三期）
<文>復國民大學函</文>
<段/>國民大學教務處台鑒：承函商於　貴大學增設佛學史或印度哲學，每週二小時。
鄙意可先授佛學史，而教本可採用武昌佛學院新編之佛教各宗學源流。鄙人頃難來滬
，暫託門下嘿庵師及王君錫光代授，希為面洽，此頌教安！釋太虛和南。（見海刊六
卷九期）
<頁 id="26p5"/>
<文>覆梅埔六屬佛學院籌備處書</文>
<段/>逕復者：奉到大扎，誦悉種切。諸仁組織佛學院，闡發真如，恢宏正化，敝會無
任歡忭！自應贊助一切，期獲效果。至謂前函簡章各件，均未奉到。遙想諸仁悲深願
宏，所擬簡章，諒無不合。當即轉咨國民政府速予轉飭縣屬出示保護，并函請鐵禪法
師就近保護外，理合函知，庶不致誤。尚希切實進行，期收極果，佛法幸甚！但簡章
等項必須呈請國民政府核准立案，方為有效。此復梅埔六屬佛學院籌備處。會長釋太
虛（見海刊七卷三期）
<文>致國民政府函</文>
<段/>逕啟者：頃據梅埔六屬佛學院籌備處代表釋桑空等函稱：組織梅埔六屬佛學院，
函請咨呈貴政府，轉飭梅埔行政機關出示保護，以利開辦而興佛事等因。查該代表等
<頁 id="26p6"/>
組織佛學院，純為闡揚佛法，宏開正化，裨益世道人心甚鉅。當經敝會照准，代為函
懇貴政府，伏乞轉飭梅埔六屬行政機關出示保護，俾利進行，期成盛舉，至紉公誼！
此致國民政府委員長汪。會長釋太虛。（見海刊七卷三期）
<文>致海潮音社書</文>
<段/>今已至巴黎二日矣。中國留學生團體，東方文化學會、大學院，紛請講演；約留
一月，再至柏林或倫敦也。太虛白。九月十五日。（見海刊九卷九期）
<文>致中國佛學會書</文>
<段/>中國佛學會杭州、武漢、福建、首都、上海、普陀等處發起人及籌辦委員均鑒：
太虛離滬後，時在旅行之間，對於中國消息，悵無所聞。今至德國之佛郎府大學中華
學院，小事休息，得籌備處來信，稍悉近況。知八月一日及九月一日曾召開常會，學
會但研究會術，故擬另組教會，鄙意可即由籌備處召開佛教代表大會，將學會改組為
<頁 id="26p7"/>
中國佛教會，以今中國之佛教，不可不有此全國之組織也。太虛三月內可回國，當再
報告遊歷之經過。先祝諸公精進！太虛謹啟。（見海刊九卷十一期）
<文>覆英國三真社書</文>
<段/>承贈以貴社社刊，藉悉有東西聯合、鄰居互助、信仰同盟之三重運動，與太虛素
來所主張者，頗多符合。囑令參加，至所願欲！惟大乘佛法，實為東西文化之唯一橋
樑，亦為人類和合精神統一之要素，冀於此深注意焉！此頌大安！太虛謹啟。（見海
刊九卷十一期）
<文>覆吠檀陀學會書</文>
<段/>嘉爾德奇先生：荷惠書，并贈以貴會會章，閱悉甚感！大乘佛法，為博通一切宏
濟群生起見，對於世間道術，固皆須學之，況與佛法關係素深之吠檀陀學哉！承囑參
加研究，謹表意願。如貴會更能研究發達在東亞之大乘佛法，則尤幸甚！專復，即頌
<頁 id="26p8"/>
道安！太虛謹啟。（見海刊九卷十一期）
<文>復大菩提會秘書維利申喀函</文>
<段/>維利申喀法兄大鑒：頃奉五月十一日大函，藉悉前寄匯票，業蒙察存，并承寵召
參預大法苑開幕典禮，至深感謝！悲觀比丘現在印度，屆時由彼前來參預典禮，至為
便利，請逕函悲觀知照。通信地址，向加隆吉打中國總領事盧春芳君索取便妥。承囑
開列捐款人姓名一節，可以紀念刊上鐫左列字樣：「中國佛教徒捐款人代表太虛募集
」關於協助貴會一節，事關教務，自當盡力向中國佛教徒宣傳，期有裨補。承贈法苑
影片，擬於敝刊海潮音上揭印，俾一般佛教徒得共瞻仰。
<段/>抑尤有不能已於言者，吾人得睹佛法在其誕生地復活之光明前途，與數千年來潛
伏印度人民心坎之真理今已醒覺，實感無上之愉快！惟有虔誠祝禱印度將再為宣揚佛
法之領導者，且為全世界佛法之發源地！
<頁 id="26p9"/>
<段/>茲承寄贈大菩提雜誌，至深感謝。以後煩寄上海閘北同濟路大中華化學工廠轉交
。託為佛教復興運動一文，有暇當即草就寄奉。專復，并頌近佳！太虛謹復。（見海
刊十二卷九期）
<頁 id="26p10"/>
<文 t="章.">與正信會諸居士書（十二通）</文>
<章>一</章>
<段/>法舫、森甫、奉僧、益亭諸仁者轉武漢諸上善均鑒：得寄來各件，藉悉鄂院有恢
復之望，而漢會亦注重研究。世苦日亟，待佛法解救亦愈急，而各地佛化，遂亦盛起
；武漢今亦得徐督辦夏司令提倡，曷勝哀慰！專祝弘法精進。太虛手啟。三月十一日
。（見正信一卷二期）
<章>二</章>
<段/>奉僧、森甫、益亭諸仁者均鑒：函悉，頃因廈門學僧定於舊曆四月八日畢業，函
電催往，今看時局可往，尚須一行。故赴鄂或俟一二月後再定。遙承注念，先此復聞
。并訊同會均好！太虛啟。四月二十四日。（見正信一卷五期）
<章>三</章>
<頁 id="26p11"/>
<段/>奉僧、達五居士并研究部居士鑒：聞近來研究重開，甚所盼望，比來國中青年思
想，傾唯物日甚，若能附一「青年佛學研究組」，以余之「自由史觀」、「緣生史觀
」等為研究，尤要。唯察修持部除日常修持外，可分聘律儀阿闍黎、禪觀阿闍黎、真
言阿闍黎各一人，以為各隨所喜以修習之軌範耳，並祝福慧！太虛手啟。一月二十三
日。（正信二卷二期）
<章>四</章>
<段/>森甫、益亭、奉僧三理事長台鑒：十三日來函，展悉。有楊厚慈女居士，捐屋地
充女眾學舍之事，亦殊難得！而即有融、筌二尼，能肩斯任，尤為不易！但近今每事
纔一興起，即已力竭，故常有不能持久，或雖持久而不能充實發揮之苦。若武昌女眾
院及菩提精舍能合為一，當可圖振作；然不能也。今此事於持久及充擴之道，應先注
意及之。尼眾依八敬而有，宜名八敬學院。而為學當自學律儀起──沙彌尼、室叉摩
那尼、比丘尼──，貴精不貴多，惟理事諸公決之！并祝年祺！太虛謹復。一月廿三
<頁 id="26p12"/>
日。（見正信二卷二期）
<章>五</章>
<段/>森甫、益亭、奉僧、國楨、子中、雲程、子平等諸居士均鑒：今得森甫居士等電
函，請余即來武漢弘化，殊感諸仁者熱誠之意。惟是余須明夏陰四月乃能抵漢；今在
此間講經，正月底方了，二月初抵滬，於二三月在雪竇處理其事，皆有預定時緣也。
潮州開元寺，極請住持，然以難負責辭卻，今後雪竇為世苑禪觀林，閩院為世苑中日
系教理院，仍在進行也。專復，並祈商子寬居士，於世苑圖書館來年經費切實籌劃維
持為禱！太虛。（見正信二卷二期）
<章>六</章>
<段/>森甫居士鑒：仲喈逝世，於會中失一要人。而總務諸事，尤須要居士特殊致力為
勞矣。然得少堯居士之熱心勤懇，亦當更見進步耳。得雪竇來信，已收到二百元，為
祝功德無量！修持部、護法社諸居士，未及一一，望并為致意。又去年曾計劃買進會
<頁 id="26p13"/>
左首之屋地，不悉成事實否？如成事實，所議辦宿舍、廚房、食堂、浴室、廁所諸事
，必須妥議辦法，以期無弊而有益。或能於中稍作能引起青年興趣之高雅游藝之設備
，亦一引導青年方便也。（見正信二卷二期）
<章>七</章>
<段/>益亭居士鑒：閱正信刊之報告，悉比來慈濟之事，精進有加，至為欽佩！今正信
會頗為漢市所推重者，在慈濟，而尤以居士主持得宜，誠信昭孚所致。然由此居士之
福慧功德亦日充，尚祈勤勇無懈！而國楨居士等嘗數言當力為扶助也。專此，并祝慈
濟團居士均福！太虛手啟。一、二十三。（見正信二卷三期）
<章>八</章>
<段/>瑞卿居士并宣化團諸居士鑒：察近來宣化成績，殊為進步，此皆居士與諸團員熱
心弘化之所致；尚望精進，益求擴充！而得有相宜場所，則通俗宣講所並附設小學，
尚可分設也。專此，順祝功德！太虛手啟。一、二十三。（見正信二卷三期）
<頁 id="26p14"/>
<章>九</章>
<段/>得慧成居士書，驚悉宣化團余主任病逝，曷勝悲悼！余居士比來發心勇猛，於宣
揚法化尤為努力，不料溘爾遽逝，雖捨濁土而生淨域，然少一弘化菩薩矣！尚希善選
人繼主宣化以愈發揚之！太虛。三、九。（見正信三卷二十一期）
<章>一○</章>
<段/>子寬理事長，益亭、達五副理事長，奉轉監事長，并轉理監事及會員全體公鑒：
閱九成居士來函及二十四年度徵信錄，成績斐然，洵可為武漢文化慈善之一重要團體
，固出正副理事長、監事長領導有方，暨各部社團主任與理事努力精進之所致，實尤
為全體會員至誠和洽勤行愛護之表現。今後願益加尊重珍惜，勿自毀裂，以期光大盛
昌而不替！本會在精神上，應即為「太虛學會」，雖不要有其名，而凡會員必須體達
此宗旨，乃可精誠致志。除會章、宣言、格言、及佛法僧義廣論為各會員所應體會奉
行外，對於太虛之學說行事，應為密切之觀察及貫通之研究。最低限度，當於正信第
<頁 id="26p15"/>
六卷第十一期之「本會導師在佛法中之意趣」一文，認清面目。故此時當速印小冊，
分發各會員，審受恆持，勿忘勿渝！若專標一宗一派一人之小組，不得羼入本會，是
為至囑！專此，即祝全會和樂！太虛謹啟。二五、十。（見正信九卷十五期）
<章>一一</章>
<段/>與正信會會眾函
<段/>日本近年對中國之大蹂躪，全出不明人我性空，自他體同，善惡業報 ， 因果緣
生之癡迷；及掠奪不已之貪，黷武不止之瞋，凌厲驕傲之慢等根本煩惱。我中國佛徒
，必須運大慈悲，以般若光照破其妄執邪見，以方便力降伏兇暴魔焰，速令日本少數
侵略派的瘋狂病銷滅；拯救日本多數無辜人民，及中華國土人民早獲安全，世界人類
克保和平。于曉暮二時，人人作此迴向祈禱為要！二六、八、十八。（見正信十卷六
期）
<章>一二</章>
<頁 id="26p16"/>
<段/>九成居士鑒：函悉。關於調整正信刊各點，極為贊成。希望能將佛法輪裝在抗戰
建國心行中煥發新光也。惟若能仍作為週刊小冊，似尤好也。聞鍾會長與胡鵬程理事
等將同來川朝峨嵋，順此函迓。并候時祉！太虛。（見正信十一卷二期）
<頁 id="26p17"/>
<文>覆巴黎佛學會書</文>
<段/>德貞女士慧鑒：欣奉巴黎佛學會報告書一件，並惠詢在巴黎出版之拙著。「佛學
」一書，所譯法文，晦澀錯謬，可否由洪先生譯成英文再轉譯法文？但書店已出版此
書，余尚未知。彼當時有此書勿再譯他國文之約，惟請囑此出版之書寄數份來，當另
翻譯，以副雅望耳。專復，並祝佛學會興盛！太虛。（見海刊十三卷九期）
<文>復支那內學院書</文>
<段/>謹復者：茲由中國佛學會轉下貴院關於佛誕紀元論之刊定書，對於計算之疏差一
年，與所根據之島地三國佛教略史及藤井佛教小史之偽謬，藉彰比來對於釋尊生卒年
代之研究，益有進步；則佛誕紀元論不無激發之功，而誠足為全國佛教徒之榮矣。其
間本無人我勝負之容心，更何用吐〔矛＋贊〕相刺也哉？惟是中國佛教會之本意，在求得一各
國統一之佛教紀元；而貴院雖可堅持自說，然對於西藏、錫蘭、日本乃至國內諸異執
<頁 id="26p18"/>
，亦仍無融合之道，則遺憾猶在耳。此復支那內學院。太虛。二十二年二月十一日。
<段/>茲據支那內學院之考證，錫蘭原傳佛滅迄今為二四七六載，逆推佛誕今年
應為二五五六年或二五五五年。特此更正，太虛附誌。（見正信二卷三期）
<文>致漢院員生書</文>
<段/>前因院務主任因病辭職他去，所有院務主任一職，應即取銷。分請遍能法師為教
務主任，主持教務；常恩法師為事務主任，主持事務。其他教務、事務各員，就留院
者協力維持。維藏文重要，已去函喇嘛，速即請還，酌加供養，俾能盡職。學生併為
一班，其程度低者，退保證金遣回。學生須嚴遵院規，違犯者擯除。院長太虛。二二
、九、一五。（見漢藏教理院年刊）
<文>致漢藏教理院第一屆畢業生函</文>
<段/>本院承劉主席及諸院董之提倡維護，諸教職員之毅力熱誠，諸同學之繼續精勤，
<頁 id="26p19"/>
以有今日之畢業；望爾等深造研究，或宏法為眾，不忘溝通漢藏宗旨，以酬檀護師長
之厚望。特託法舫法師代為致詞，幸皆存察！太虛。（見海刊十八卷三期）
<文>復安慶佛教居士林函</文>
<段/>安慶佛教居士林暨林友各居士均鑒：貴林六週年紀念，擬請宣講蓮華經，惟本人
以法務羈身，不克前來！屆時可薦慈航法師代座。此祝諸位法樂！太虛。（見正信九
卷三十四期）
<頁 id="26p20"/>
<文>致中國佛教會書（三通）</文>
<章>一</章>
<段/>敬復者：承詢班師請定釋尊紀念日，虛意可定國曆五月月圓日為佛教紀念日，以
開會、獻花、演講等新儀式舉行紀念；而四月初八等降生、出家、成佛、涅槃等，可
仍舊貫。（見海刊十八卷六期）
<章>二</章>
<段/>中國佛教會公鑒：敬啟者：頃晤甯波徐專員，傾談之下，深佩以菩薩心，現宰官
身，其屬望佛教之護國輔民者，至殷且切，曾舉三大端以言：一、講經說法，勿但在
寺院待信仰者來聽，應遍入民眾，以淺顯文語，作通俗之宣講。二、聯合各寺院，多
作醫病、救災、濟貧及教育等慈善公益事業。三、各寺院每日課誦，為佑國福民世界
和平之祈禱。而于浙江尤有極關切之二事，則寧、紹、台之漁業，與杭、嘉、湖之蠶
<頁 id="26p21"/>
業，為國計民生之所係，然無數生命之被傷害，亦未始非天人感召、災禍萌生之因素
；而解冤拔苦，祗有仗佛菩薩為之超度。太虛感其誠懇，因議每年佛曆二月十八九慶
祝觀世音菩薩誕辰，為眾蠶通疏超薦；四月初七八慶祝本師文佛誕辰，為眾魚通疏超
薦。由本會通告全國各寺院，著為常例，而本年時期已過，則於六月十八九及十一月
十六七補行之，想本會同仁對此應有同感。祈即提議通過，通告全國各寺院施行為幸
！又關於釋尊誕辰，在吾國自應以四月八日浴佛節為定例，然錫蘭、西藏且傳及南洋
、西洋各國，已均以陽曆五月月圓日為紀念日，則吾國加入為世界佛教國之一，亦應
以此日為世界佛教紀念日，舉行適合時機開會儀式。順此附及，并頌公綏！太虛謹啟
。二六年六月七日。（見海刊十八卷七期）
<章>三</章>
<段/>敬啟者：頃抵滬，接閱公函，藉悉被推為籌建會所常委。但虛即須赴廬山及鄂、
湘、川數月，勢難擔承，特此函辭，希即改推為荷！又、同時接閱黃監事傳單一紙，
<頁 id="26p22"/>
內言會所不須另建，似稍有理。盍移壽資辦僧學，蓋興土木不如造人才也。前曾囑敝
寺上海分院代送薄儀二元，諒蒙察收！此請中國佛教會同仁公鑒！太虛謹啟。二六、
六、十四。（見正信九卷五十期）
<頁 id="26p23"/>
<文>擬致錫蘭摩訶菩提會書</文>
<段/>法舫來函，亦忘了原約，措此錯誤言詞。今可以「世界佛學苑秘書葦舫」名義正
復一函與哥侖布摩訶菩提會。
<段/>一原訂約雙方為「哥侖布摩訶菩提會」與「西安世界佛學苑巴利三藏院」。雙方
交換各二僧，華赴錫二僧，以學巴利文佛教為主，兼傳華文佛教；錫來華二僧，以學
華文佛教為主，兼傳巴利文佛教。各期五年。二、雙方未達目的地前及離目的地後，
來回一切費用皆由自備。到後，由訂約雙方互供膳宿，并供每月三十羅比備用。三、
事前曾警告應由加飛重慶轉飛西安，不可走海道。乃回信經海道所增困難，及一僧之
費用，概由自任，故只可聽之。四、索麻等抵滬，為備供膳宿處一星期，便即赴陝（
上海並無世界佛學苑機構）。後以索麻等要求在上海安居三月，另籌備宿處及食費，
約耗萬餘羅比（由上海佛教團體及信徒籌付）。然索麻比丘等，只熱心傳巴利佛教，
<頁 id="26p24"/>
對于學習華文佛教，無表示求學。五、當安居初，西安已派善歸比丘來接待；至安居
將終，索麻等表示決返香港過冬，善歸始返西安。為修住處及種種籌備歡迎，與專員
往返，結果不去，不惟大失人望，且空耗經費不貲矣。六、決返香港，係出索麻等自
意。然苑長仍囑香港信徒予以資助，并約春暖再至西安。後因索麻等又怕西安寒冷，
及疑地方不安等；重慶、蛾眉、漢口及寧波之延慶寺、雪竇山等，亦均表示可歡迎前
去。乃索麻等突然來信，于一月六日乘船經星嘉坡而返錫矣。
<段/>今詳告索麻比丘來華離華之經過于貴會者，非欲責以他事，但欲貴會明了種種違
約行動，全出索麻等三比丘，而敝苑之西安巴利苑、則不僅忠實履約，且曾為種種額
外之招待也。此致哥侖布摩訶菩提會。世界佛學苑祕書葦舫。（稿存世苑秘書處）
<頁 id="26p25"/>
<文>答傳佛傳生書</文>
<段/>傳佛傳生善友：來函述日用功夫未得力各節，詳有數緣，如腿痛身疲，致唯能死
念話頭以為抵制；又因尚居學戒堂，分心兩處，行徑未獲專一。然此二違緣，去之無
他繆巧，但制之以忍，帥之以志，一待三陽開泰，百體從令，自然與春冰俱化也。又
須知此亦話頭看不上，疑情起不切之故。今細觀來書，所以看不上話頭，起不切疑情
者，因有三種毛病：一、將心待悟病：蓋參究話頭要當念翻身拶入，蹤影全絕，如夾
帶一求悟之想，係心於悟欲得到者，則依然與顛倒馳逐前境無異。二、畏怯煩惱病：
如第一支香之腿痛身疲，第二三支香之昏睡，學戒堂之鬧境，說來易做來萬難等等，
皆一種之煩惱也。參禪人對之不可生畏怯心，當知一句話頭，倚去如銀山靠背；一段
疑情，提來如寶劍當頭！智慧火與煩惱薪戰，多多益善，須如探險家愈險愈興味，愈
勇猛前進。能如此、則無時非話頭得力之處，稍存恐懼，則一敗不可振也！三、專心
<頁 id="26p26"/>
不疑病：參話頭與念佛不同，心心念念要釘著扭著這一個沒頭沒尾沒面目的『誰』，
滾天落地一步不放鬆，定要知道他一個著實，歷歷明明的是誰，無雜念的是誰？知雜
念起滅分明的是誰？皆不可輕輕放過之。藏經緇門警訓中有上封佛心牙禪師坐禪儀一
篇，長蘆慈覺賾禪師坐禪儀一篇，又頻伽藏騰帙十有禪宗決疑集一卷，皆精切初參用
功之術者，可仔細一尋討之！（見海刊一卷一期）
<文>答善因法師書</文>
<段/>善因法師：承賜函商論佛法，欣感，欣感！論宗教出世二條，不唯可補足覺社前
此評論之餘義，且深得佛法之正。至論宗名一節，弟對於此條現尚在徵求批評，再為
遴擇，尊說亦存之以供眾論。佛元二九四六年十二月十六日，太虛。（見海刊一卷一
期）
<文>覆妙蓮尼書</文>
<段/>余以講經轉徙粵、鄂，致來書久稽未覆為歉。大德與妙曇大德皆憑一念之決裂出世
<頁 id="26p27"/>
網，洵女中丈夫也！頃有靜禪大德來信，全與二德志同行合，而能化一家俱為佛子，
尤見殊勝，殆將來佛法大興之兆耶！然諺云：「出家如初，成佛有餘」，所望諸德能
以古德自師，能常與善知識友親近策勵，使初心有進無退耳。考諸德發心，皆不唯求
自了而已，且抱有宏法利世之志。余為計之，當先糾集若月空師并妙慈、妙曇、靜禪
、妙蓮諸德，就某庵合併成一尼眾叢林，一時不要太求人多氣旺，必同志者方與同住
，以免流弊。如是二三十人即可成立一尼眾叢林。斟酌妙曇、靜禪大德所擬叢林制之
能實行者先實行之。以余計之，則可辦一白話文之小旬刊一種，以為傳布宗旨，宣揚
教義之樞紐。內糾集就地信佛女士設立一新蓮社，每朔望及佛誕等日，集社眾開大會
念佛、懺悔、發願、受齋、戒行、善施，并講演教義。林內眾尼日常功課職務，則各
按步就班以精進修習之，庶幾善信熏資，師友護持，而自利利人一時俱得成就。諸德
今忽於此時不約而同各發此無上勝心，有大因緣，非為偶然，期諸德能水乳和融而同
宏佛化也。
<頁 id="26p28"/>
<段/>至今父母一時不能信佛，須知佛有不可思議之力，非人之智巧所預。當於早晚禮
拜三寶，代父母懺除業障，資發其神識，使不期而能信佛，此亦孝順子女之第一大孝
行也，當誠心行之！令妹但堅其信心，勸其不必急於出家。須早晚在家十分殷勤孝順
奉事父母，以奉事父母時，常默念阿彌陀佛以感化之。并在家於曉起時或臨睡時，澄
心靜氣，以溫和之聲念阿彌陀佛數百聲，則父母不久必為感通也。
<段/>焚指、焚身等事，其理非一，在悟心之士，確見身非自己故焚身，不過去除一重
報障，並非自盡。又身乃吾所得之一報果，吾能善施用之，即是用之以造善因。其所
重者，則在能捨除世間所最貪愛之物耳，痛不痛則亦有將理勉強制情而忍痛為之者，
亦有得深忍定了無痛苦者，但此種行不須提倡也。太虛復。（見海刊一卷十一期）
<文>復大勇禪人書</文>
<段/>大勇禪人入覽：由杭轉到來書，知汝尚能忍耐寒苦，果於冰雪中煆鍊一番，養成
<頁 id="26p29"/>
衲僧剛骨，將飽暖安逸之習氣洗除，亦未始非自家之真受用處耳。據汝來信所呈見解
，正所謂「信位則得，人位則未」，因為汝但知「沒有誰」，卻未知「就是伊」之故
，所以透不過無義味語。然縱使於此也透得過了，尚是說道理禪，於從上混淆是非、
顛倒黑白、極沒有道理的葛籐，仍須絆倒。又縱使於一切淆訛公案，一一皆勘破無疑
了，亦不過是一個頭頭上見、物物上明的了事人，於佛祖親到親入的去處，尚是五台
山上望瓊崖，坐著不動，終是都沒有交涉的。佛祖大法，非可以輕心、慢心得之。汝
住金山纔數月，毫未得益，談何容易！雖然，不用貪看天上月，且須照顧手中橈。但
向汝開卷時，定中作意時則有的猛著精彩捱過去，一旦與眠食俱共的文殊大士覿面相
遇，且為吾問訊起居也。玄師公及山中諸善友，便為道安！太虛在武昌講經處書。（
見海刊一卷十二期）
<文>復古松長老書</文>
<頁 id="26p30"/>
<段/>古松長老元照：敬展華函，過蒙藻飾，莫名感愧！久聞高德，以怠疏參訪，未能
一親塵教，尤深欽馳！恭誦道霈禪師八吉六勝頌，藉知勝地垂荒。愴然曷已！然比年
天災人禍，不惟貴省之厄。當此剝極將復之會，法燈殆不遠重輝之日，荷殷殷垂意於
瑛師及虛赴閩一行，且期之他日之勝緣也。專復，即頌道安！太虛和南。九月三日。
（見海刊四卷十期）
<文>覆顯蔭法師書（三通）</文>
<章>一</章>
<段/>顯蔭法師鑒：疊來函片，均悉。座下揚化東鄰，潛心密教，雲天引領，健羨何如
！前寄來大稿，已囑大圓居士編入，尚望續續惠投文字也。對於佛化新青年之盛意，
已為轉達，彼當有較詳之接洽。專復，即頌得大成就！太虛和南。（見居士林林刊第
五期）
<章>二</章>
<頁 id="26p31"/>
<段/>顯蔭阿闍黎鑒：疊函均悉。雷斧僧正能來鄂否未可知，然已去函歡迎矣。水野先
生能臨廬山聯合會，至為盼祝，以係十年前之故交也。中國佛教之組織，曾擬有僧制
論，茲檢奉，望悉心參攷，冀將來能實行也。惟現下蓋尚難為統一之進行規劃，只有
枝枝節節為之耳。國中佛徒至日留學，殆無此財力，能整出一好規範叢林，勸日僧多
來留學，或足為援彼溺于形物而缺戒定之助，亦東亞佛化溝通之路也。便中將此義提
倡之！順祝三密妙嚴！太虛作禮。（見居士林林刊第六期）
<章>三</章>
<段/>顯蔭阿闍黎道鑒：疊函均悉。所言皆殷勤懇至，念念不忘正法，洵僧中之寶也！
演華說權田僧正事，已得其詳，曾更正於佛化報及海潮音也。密教至弘法大師，始開
宗明義成一家言，此說甚善，吾昔曾與大勇言之。至弘法大師諸說，則略曾閱及之矣
。此覆，順訊法喜！太虛和南。（見林刊第六期）
<文>答某師書</文>
<頁 id="26p32"/>
<段/>某十年來所持論旨，在並宏大乘各宗，以通達其平等而標顯其殊勝，平等達則障
蔽除，殊勝顯則信行起，義若相反，事固相成，言之間有抑揚，亦明其短長互見，無
可高下而已。夫揉曲木欲令其直，必反其直而曲之而後能直。賢家判教，對大乘性相
，抑之獨甚，以欲除其抑故，從而反抑之，反抑之非抑也，使底於平耳。座下知賢首
融性相之諍，為時之所當言，何不知今融權實、一三等之諍，亦為時之所當言乎！某
雖不欲墨守古人家法，然對於墨守古人家法者，屬之各標殊勝門內，敬之重之，初不
歧視。以非獨標華嚴殊勝，不足起華嚴之信行，猶之非獨標彌陀殊勝，不足起彌陀之
信行耳。斯意深長，他日當有專書問世，今姑止此。（見海刊五卷二期）
<文>覆天童淨心老和尚書</文>
<段/>淨心老和尚慈鑒：緬懷太白，時以得聞德音為欣悅。比蒙出示寄老人遺稿，並錫
教言，具徵大悲心切，方便門多，曷勝拜感之至！法無定由，何有軒輊？真脫諸法縛
<頁 id="26p33"/>
，能抉出太虛之論意而救閱者之誤者！鄙意正由愚法者堅執法界緣起為勝，不悟平等
，生高下想，故別開一途反其說以見其通耳。專復，敬祈時賜法誨！并叩禪安！戒弟
子太虛頂禮。（見海刊五卷十期）
<文>覆日本佐伯定胤書</文>
<段/>定胤大法師元鑒：前荷錫臨廬阜，備領教益，欣喜無量！近維起居勝常，法樂有
加為頌！頃承惠書，敬悉貴聯合會已推定大法師與木村水野二公為東亞佛教大會準備
委員，并已議定日期及招待方法，具徵辦事精神之切實，深為東亞佛教前途慶幸！至
須待秋間始能開會，亦殊恰當，以敝處之各省佛教聯合會，雖在分途進行，而以去秋
來東北、東南疊興軍事，交通梗阻，團結艱難，致中華佛教聯合會亦尚難及時成立。
今亦將展期夏間，於廬山先開中華佛教聯合會，再推各省代表以出席貴處之東亞佛教
大會也。俟貴處印刷物寄到，敝處有何成議時，再行奉告。先此馳達，并祝法安！中
<頁 id="26p34"/>
華佛教聯合會籌備處啟。（見海刊六卷一期）
<文>致班禪熊希齡函</文>
<段/>班禪大師、秉三先生均鑒：頃接四川佛教會來電云云，太虛但講經耳，不知其可
。茲幸五族佛徒，班師允為領袖，各區教產，秉公素殷護持，而又值二公均列議席，
為此敬陳來電，祈察！至所關佛教宏護之事，應如何籌議施行，統希尊裁為荷！專此
，恭請大安！太虛和南。（見海刊六卷三期）
<文>致鐵禪法師書</文>
<段/>逕啟者：頃據梅埔六屬佛學院籌備處代表釋桑空等函稱：「組織梅埔六屬佛學院
，函請咨呈國民政府轉飭梅埔縣屬出示保護，以利開辦而興佛事」等因。查該代表等
組織佛學院，出至精誠，將來開展至何程度，未可限量。除一面照准轉咨國民政府請
<頁 id="26p35"/>
予轉飭梅埔縣屬出示保護外，更應照准函請法師就近贊助，以利進行，期臻完善。此
致鐵禪法師。釋太虛和南。（見海刊七卷三期）
<文>覆體參書</文>
<段/>體參仁者：來書並譯稿，已閱一過，於彥按略有評正。因汝所疑，更抽一二於
此：
<段/>彥明說轉識論是三十頌之略釋，可認不錯；我昔年閱藏時，已見其然矣。
<段/>少一無癡心所，或出解者以即是慧故略，或出解者、譯者欲立十整數故略；此十
是自性善句，亦因立為十整數故。
<段/>十自性惑，出於彥明誤解論意而立，論實未開列十自性惑也。不過說明前列十為
自性善，乃補足一句曰：「翻此十為自性惡」而已。要知翻此十，即為根隨煩惱中之
欲、瞋逼惱等，豈能於下列根隨諸惑外別立十自性惑耶？至根惑中開見五而成十數，
<頁 id="26p36"/>
則釋頌之文應爾，更不足異。
<段/>此論六無心位，文句不明，作四句讀亦可：一、無想定，二、無想天，三、熟眠
不夢，四、醉悶絕暫死。加滅盡定，即同頌中之五，此殆出譯者脫誤。
<段/>無相論之無相，應即「唯識無境」之無境義。奘師攜來解三十頌者有十家，糅合
為成唯識論；在印度所流行者，恐尚不止十家，其中有解全頌者，有解數頌者，有擇
其要略通關節者。真諦時、或有梵僧總為彙集成一部名無相論，其實則各家三十頌釋
文之集錄也。此轉識論，或即十家之一，或為十家外之另一家，均不可知。
<段/>汝以不整齊之論，反疑頌文疏忽，有所弄錯；此種幼稚態度，實屬不合！又轉識
論或出真諦以散文變譯三十頌頌文，并以己意增損攙雜其間，意圖令人易曉，遂成此
論，亦未可知。
<段/>真諦之法相唯識學，近於溝通性相之安慧學，而真諦本人於此學殆不曾精澈，譯
時好加註語，且或時以己解羼入文內，遂至錯誤雜出。若此論之解三性，與頌不合，
<頁 id="26p37"/>
或由解者原文如是，或由譯者自圓其誤解，增加語句而成。蓋論中之「前後二性」，
「前性後性」，若作依他圓成解，固同頌文也。丙寅元宵後二日，太虛。（見海刊七
卷四期）
<文>致嘿庵書</文>
<段/>嘿庵師鑒：南京聯軍劉參謀長來信，催速往講演，彼處由副官處招待。准今晚十
一時夜車出發，難得勝緣，速告假一星期，同往講演為要！太虛白。（見居士林林刊
第十六期）
<文>致常惺法師書</文>
<段/>常惺法師慧鑒：法師與滿、翠二子書，言將赴藏，并述其動機。證之法師素來傾
心實證之談話，知出真誠。且虛近講救僧運動，首重真修實證以成果，尤見萬里同心
，不謀而合。此間人莫不奮然欲遮法師旋廈，而虛以極須有如法師之出乎真誠解行力
<頁 id="26p38"/>
充者趣修成果，為佛法證明，作人天眼目，故閩南佛化雖將因法師之去而一落千丈，
以虛亦恝然不顧，反勸人贊成法師之謝事為宜也。然龍樹、無著之登地尚矣！否則以
菩薩心取四沙門果，亦沙門之本分。生空神通，亦足為諸趣流轉涅槃證得之驗。此於
造詣之路，若大論之聲聞地較然可程，竊願法師從事焉。若融攝魔梵漸喪佛真之汎神
秘密乘，殊非建立三寶之根本。經書十倍華土，聖證多有其人，藏僧誇言，未堪保信
。且試探藏密，僧俗已有多人，法師自可遊心三十七菩提分法，以之奮追千古，宏範
三界，何用門頭戶底去依傍之也？因有相知之雅，敢盡進言之誼。非太虛不能言此，
非法師不足言此。若息緣之處，則泉州雪峰亦上選也，願法師決之。此訊禪悅，并訊
竹村、元白諸君均好！觀音成道日，太虛敬白。（見海刊八卷十二期）
<文>答淨心長老冕甫居士融高法師書</文>
<段/>敬復者：展誦大札，為法為眾生之熱忱，溢於言表，真菩薩之心行也！若能無間
<頁 id="26p39"/>
緇素，混融稚耆，上無背於如來之教理，下期契於現代之時機，以之共維正法，應可
起衰復興。太虛之赴歐觀化，乃數年來預定之規劃。而提議開全國佛教代表大會，及
共同發起中國佛學會，則為偶逢其緣之事，故仍依原訂日期放洋，絕無他故也。今幸
中國佛學會籌備處成立，所舉籌備人員，皆一時之選，堪能負責，但依序進行，不難
一一成就。太虛雖遊國外，所當效力之處，仍當竭綿薄隨諸公之後也。專復，敬頌道
安！（見海刊九卷七期）
<頁 id="26p40"/>
<文>示法舫書（二通）</文>
<章>一</章>
<段/>法舫仁者覽：日本藏經，請用「佛學院太虛」名義，致一公函，并述明曾收到若
干冊，缺何冊等，令贈全藏。
<段/>僧制今論，不須附印，序文亦不須作，照原紙型翻印較易。印師隱居為善，以所
言在滬上漸成諍論也。
<段/>顯密經藏，大相逕庭，今不能不認密藏是佛經，則依密宗說，亦難否認。根據般
若或唯識經論，同是聖言，儘可專門持究，不涉其他。森甫、仲階等勸學，儘可不須
學，百千法門，各行其所信，毋須強歸於一途。
<段/>大愚、余只許其根據之佛心經品，似聞其好言人夙生事及將來事，余已切函戒之
，今當更戒仲階也。
<頁 id="26p41"/>
<段/>達無所得，生佛亦空，成佛不成佛，是兩頭語，三僧祇亦無所施設，生佛行果皆
如幻事，幻事不空，空即其性，而幻事行果亦難概齊，初僧祇菩薩往往昧其夙命，一
經精進登地，名頓悟成佛，與教不相違。
<段/>佛學院以專研教理攝行證，不必於教理外別論行證也。太虛示。（見海刊十卷七
期）
<章>二</章>
<段/>法舫師鑒：接二日函，悉於武院、潮音、漢會諸事，計劃周詳，並交託清楚，甚
堪欣慰。今以武院暫事收束，祗須保管而無事辦，而漢院則因密嚴辭去，且須進行接
收華鎣山及天台寺等，必須有與尊傾心相助者，故囑即來渝，而半年一年後仍望能返
鄂重興武院也。專此，即詢近祉。太虛啟。元、五。（見海刊十九卷一期）
<頁 id="26p42"/>
<文>致滿智書（四通）</文>
<章>一</章>
<段/>滿智法師覽：得各來函、知院內座下力任維持，殊慰！惟經費搖動，終以為慮。
昨訪旭東，亦力任函渝，於省方經費先行籌墊，必可恢復；而渝方經費，則當請潘、
白諸公設法維持也。院內充實教材，當減漢文而加藏文，方符名實，希注意籌及！
<段/>曉西居士均此！太虛啟。二十一年十月二十五日。
<章>二</章>
<段/>滿主任并轉北衡、曉西院董同鑒：接兩函、藉悉能海法師講比丘律，院員生集聽
甚喜。流言不與計較甚佳；信用規模，樹之非易，滿主任當續維持為要！但院中最注
意為「藏文教理」，亟望法師教授「藏文菩提道次第」，並代催法尊喇嘛來川。應體
師來渝，可任佛學教員兼學監，勝濟夏間亦可回也。順問均好！太虛白。
<頁 id="26p43"/>
<章>三</章>
<段/>滿智賢者慧鑒：疊接來書，雖每形怨憤，但殷殷師生之念，及為法為眾之意，亦
見近來修養有進，而福壽亦增加矣。然甚望再能擴宏忍之量，平褊躁之火，溫而有禮
以待人，恭而無逸以臨眾，續為維持教務；而事務員尚能稱職，則同何院護、王院董
監督之可也。本年下學期起，并望能注重藏文基本讀寫，不負甫公等之望，以濟時艱
。一院之成立，才財兩缺──勝濟不久可返渝──，冀從慈悲忍辱，福慧雙修，并保
養身體健康，以釋遠念！虛白。
<章>四</章>
<段/>滿智法師鑒：院員生全體來函及所附會議錄與告行書，均閱悉。一、余因此間要
務，并省漢藏院經費，決明夏乃來渝。二、告行書所言不背余武昌辦學院及歷來對學
僧之訓辭，但余既未能處居一處以執行，而其他又鮮能負責執行者，座下既有志有能
於此，且於漢院已成相當基礎，即當負責辦下去，以免能說不能行之誚，蓋咯血之不
<頁 id="26p44"/>
妨事，前何院護曾剴切言及；而醫療此病之貴在心氣寬和，與起居無甚關係，故亦並
無辭職他去之必要。並函院董會略改院章之教務、事務主任制為院務主任制──制表
見致院董函──，委負全責，以勵施行。如此即從第三學期起，座下最少當再負責一
年，方可有頭緒。而座下聰雅之資，亦為余所識拔，對余亦有八九分忠信，但時不免
為憍躁刻狹所擾。而近來亦似時能修省改善，深為可嘉，亦徵識驗之增進，每由歷事
造修而成也。常恩會計，寄來四五二月報告冊及附函，亦辦理殊善，舉為領袖事務員
，亦妥。應體法師來信之意，亦甚善。余意第三學期仍以應師兼學監，月薪不兼學監
者拾二元左右，兼學監二十元左右。書記國文永暉師能繼者繼，否則應以文淵師教國
文，而勝濟助教佛學兼書記。以遍能師領袖教員，并以藏文嚴切注重，即可教課每日
四點至四點半，便多溫習，故教員亦足數也。研究部不須辦為宜。餘若公園設圖書處
，應即辦。除每月院務會議及賬目報告外，開學前一月，須以每學期教員功課表寄余
核定；進退更動教職員，須經余核定，或由會議及臨時處置，須即陳報。既為此決定
<頁 id="26p45"/>
，故辭別書退還，可不印發。但講求學二篇，可另成一篇，付潮音編入。而其中與趙
百符所談，亦最好錄出，另成一篇來發表。太虛手啟。（並見漢藏教理院年刊）
<頁 id="26p46"/>
<文>覆能信書（二通）</文>
<章>一</章>
<段/>能信禪人覽：函悉。雖自訟無何進益，而觀於禪宗確然有其自信之處，實未嘗無
進益也。禪宗為中國佛法之真髓，希益精進為囑！密宗藉果力為增上緣，亦不可含混
，誠有之，非全出於混也。然仁者仍以速出關赴緣工作，半工半禪為善！順問時祉！
太虛。（見海刊十三卷十一期）
<章>二</章>
<段/>能信法師覽：接來書，論學律年限及受戒程序，亦深有理致。但五年學律，非出
律文，乃古人一時之制。頃於出家，既有高中畢業程度，習律儀禮樂二年，亦已可矣
。且練辦事或研究教禪，需時甚多，亦皆在律儀基礎之上，非捨於律，故律行仍俱進
也──專弘律者，當於專精教理院時專研律學；並於參學林時專修律行，以養成律師
<頁 id="26p47"/>
資格──。至菩薩戒，當於受比丘戒畢即受學之，不受者聽。在家發心皆可授菩薩戒
──。比丘反須限若干年後，理實不合。比丘戒以嚴成其尊，菩薩戒以寬成其大，倒
之，反失其用矣。望更察之！順祝禪悅！太虛白。（見海刊十五卷四期）
<頁 id="26p48"/>
<文>致遍能常恩書（三通）</文>
<章>一</章>
<段/>遍能、常恩兩師鑒：久知漢院教務向藉遍師維持，而常師辦事務，忠勤殊甚。今
以滿師辭去，即請分就教務及事務主任，以收駕輕就熟之效。務即荷擔支持，與院中
教職諸員，共商維護以策進行，為盼！順詢秋祺！太虛手啟。廿二、九、十五。
<章>二</章>
<段/>曉西院董并轉遍能、常恩主任均鑒：比來新學比丘狂妄，稍能引楮伸筆，即目無
一切，概由不習律儀所致。本院荷院護、院董老成持重，而遍、常二師亦素端凝穩慎
，獲保安全。期率全於院沉靜，勿令一二躁浮者恣縱其間，并時以院況函告，為盼！
順訊近祉！太虛。九、卅。
<章>三</章>
<頁 id="26p49"/>
<段/>遍能、常恩主任轉全院教職員均鑒：一、每次院議畢，須即將議錄寄呈覆核：如
有須更改者，可立時指示修正。二、今定院刊作年刊，年出一冊──去年者余尚未見
，速寄鄂院及雪竇寺各多冊──，則去年開學以來者皆可編入。三、不另設研究部，
但組「教職員學生研究會」，每星期指導或討論二三次。四、對余來信，須署名負責
。太虛手啟。（見漢藏教理院年刊）
<頁 id="26p50"/>
<文>致常恩書</文>
<段/>常恩主任鑒：所擬辦事細則，頗妥善！未擬者皆擬完全，并作一關於事務之詳細
報告及計劃，交院刊發表。並須擬一今後院產發展計劃。又關於事務處薪，前函定三
人五十元，如另添人 ， 則減主任兼薪與之。太虛啟。九、一三。（見漢藏教理院年
刊）
<文>覆濬然比丘書</文>
<段/>濬然比丘慧鑒：函悉。留心護教，具徵信願。師子尊者被難，原有付法藏傳所說
，唯例如中國遭唐武宗之難，非即全斷滅，故不妨仍有人繼續。近人發現敦煌石室唐
寫本楞伽師資記──日人某已印行──，亦有達摩承續傳至黃梅、弘忍下諸師之說，
足證北宋前確有其傳。專復，順詢精進！太虛啟。七月廿一。（見海刊十六卷八期）
<頁 id="26p51"/>
<文>致安東格西書</文>
<段/>安東格西大喇嘛座下：前五年得法尊比丘來柬，藉聞總持二藏，博達五明，既充
解行，尤富悲願，曾允蒞內地弘化之情。太虛因與四川檀越劉督辦等，於世界佛學苑
之系內，就重慶縉雲山，籌設漢藏教理院，蓋專備座下之講學地也。頃年、法尊比丘
從拉薩東返，主持漢藏院，培植稍有基礎，奉迎法駕賁臨。乃與同人公推法尊院長專
迓，惟惠然肯來，為禱！肅頌法祉！世界佛學苑苑長太虛謹啟。二十四年十一月十日
。（見正信七卷七期）
<頁 id="26p52"/>
<文>覆仁山法師等書</文>
<段/>仁山、法權、霜亭、智光、卻非、寬道、聖裔、懷崑諸法師暨四川、湖南、貴州
等省佛會諸公均鑒：荷先後垂詢：關於中國佛教會滬辦事處之如何由少數人集議變更
前者在南京所開理監聯席會議之議決案；如何以『改于上海開會及代表須現會會員為
限』，朦呈中訓部備案。虛事前均無所知，但未離滬前──九月二十六日離滬──已
傳聞為變更之說，故曾在九月二十四日佛教日報發表談話，聲明若變更京聯決議，決
不再預問會事，遂即回山養息。此非虛為德不終，蓋殊覺會議及民、內部指導等均類
兒戲，不如山中高臥之為愈耳！專復，即頌公綏！太虛謹啟。十月十二日。（廿五、
十、十七佛教日報）
<頁 id="26p53"/>
<文>致緬僧阿底沙溫沙書</文>
<段/>中華民國全國佛學會理事長太虛，謹致書緬甸國阿底沙溫沙大德，敬啟者：太虛
前歲訪問貴國，與諸上座晤談甚歡，別來年餘，思念殊深！屢接法舫代表函告，知大
德熱心中緬佛教文化之溝通，又樂教吾所派遣之留學僧，此誠現代中緬兩國僧伽所應
努力之工作。按中國佛教多傳梵文，而緬佛教則純傳巴利，吾中緬兩國僧伽，依據佛
陀戒律，和合親善，合巴梵傳佛教而成一世界佛教。為實現此種計劃，吾前曾分派弟
子赴暹羅、錫蘭留學，今特派吾弟子達居、天運二比丘前來貴寺，依上座下學習緬甸
佛教，希如法如律教授教誡！至於入寺手續，特命法舫法師代為辦理。肅此，即頌法
樂！太虛謹啟。卅、六、十五。（見海刊二十二卷九期）
<頁 id="26p54"/>
<文>與止安書</文>
<段/>止安座下：茲由吳校長來，商定關于大雄中學之事務，由校長聘座下為事務主任
，月薪肆百元；並由校董會委兼會計監督，則係義務，負責依收支預算施行。如有超
過，則須與校長陳明校董會，始得開支。另由校長委余自力為會計員，辦理寫賬製表
冊等，月薪貳百元。並委金劍管理員，真容兼庶務員，協辦事務，月薪壹百元。所有
會計員、庶務員，均在事務主任領導下辦理其職務，希稟承校長以襄成良美之校風為
主！校董會董事長太虛。卅二年二月二十六日。（稿存止安法師處）
<頁 id="26p55"/>
<文>囑福善書（二通）</文>
<章>一</章>
<段/>福善編輯覽：閱本刊二十五卷一期所載「湘佛教界發起鑄大師像」一則，竊以萬
梁居士等對虛興此過分之譽，已令悚惶不安，蓋虛僅願學菩薩發心修行而未能者耳。
而本刊編者未代辭謝，反助為宣達，更使慚汗無地，并適招忌者之謗。以後如有關於
此種文字，務為辭絕為幸！太虛老人囑。一月、九日。（見海刊二十五卷三期）
<章>二</章>
<段/>本年一期載湘鄉鑄像文，已誡止矣。閱四期「中國佛教之改進」一文第四段語，
編者應負刪削之責。須知過情評譽，適招愆毀，後務裁止為要！太虛。五、二七。（
見海刊二十五卷五六期合刊）
<頁 id="26p56"/>
<文>與法尊書（六十通）</文>
<章>一</章>
<段/>法尊喇嘛慧覽：前年以得座下來信云：「與昌都某格西可偕來華弘化」，乃就川
東籌設世界佛學院系統中之一漢藏教理院，以會通漢藏佛教之理為目的。今已正式成
立，其院址之殊勝，經費之充裕，不但為世佛苑系統中各院之冠，且於漢地各學院，
將居首屈一指之地位，在將來有擴充成拉薩三大寺之一之希望。惟現在雖有超一、滿
智諸師協辦，而皆屬望座下回漢，乃能實現其理想。但現今一二年，藏文尚淺；可迎
請格西來院，祈酌之！頃即託北平德茂永匯奉川資貳百元，收到時希即日起身，由印
度回國至川，為要！專此，即祝精進！太虛手啟。民國二十一年八月二十九。（發自
重慶北碚）
<章>二</章>
<頁 id="26p57"/>
<段/>法尊喇嘛鑒：子笏居士轉來七月十五一紙書，閱悉。所云前寄各函暨託趙蹇叔轉
交各書，均未收到！余曾兩函并匯參百元──均託子笏轉交──，囑即回漢，主持重
慶漢藏教理院──仿三大寺只研教理而不傳密。今閱來書，仍未提及，其款究收到否
？今冬或明春能回，極好！回國以直到漢口佛教正信會暫停，再轉重慶，勿逗留他處
，為要！如再須款若干，可速來函，當即寄交也。川北及各省邊，赤亂雖時有，大局
無礙，法化頗宏！格喜仁波卿書亦未收到。吾意座下可即先回漢，稍有布置，而在一
二年後，再迎此格喜來漢。或朗禪法師在藏，稍留一二年後，陪此格喜來漢。均好。
如已定期回漢，希電報或航空信先通知漢口佛教正信會，俾預備迎接。專此，并候朗
禪喇嘛均好！太虛手啟。十月十九。（自漢口發）
<章>三</章>
<段/>法尊院長覽：函悉。會議錄各端，可照辦理。託佛天之佑，如大局安定，而院費
於維持中得謀增進，要須座下與遍、常主任及滿、德諸師，同發長遠心，乃堪望效耳
<頁 id="26p58"/>
！商同院董會，聯合具呈，將辦理經過及成績，具呈南昌行營，請酌助經費。順頌時
綏！太虛手啟。（自漢口發）
<章>四</章>
<段/>法尊賢者覽：函悉。一、關寄南昌之件，如未寄出，仍以由重慶──重其地──
雙挂號寄行營楊秘書長轉呈為妥。如已寄來，待到後再發。二、余年內或可到武昌住
。三、廣論畢，再好再譯出咒──本續──道次第，便窺黃密組織！四、座下明年必
欲去藏，余擬同至廈、汕、港、粵、暹、緬、錫、印而入藏一遊。但漢藏院希於明夏
結束，交滿智或遍能另籌辦法。太虛。二十三年十二月二十一日。（自溪口發）
<章>五</章>
<段/>法尊法師覽：今日蔣公來寺，已將漢藏院請補助經費事面提，應允待與戴先生一
商酌之。前述之公函，可早寄出，則當能有多少之成效也。屢詢及超一，對于藏學人
才之注重，可知！已將以座下品學最優言之。順候全院均好！太虛啟。十二月二十六
<頁 id="26p59"/>
日。（自溪口發）
<章>六</章>
<段/>法尊法師覽：接議錄并來書，均悉。就程度高者設一「專習班」，另加之獎學金
，先募之；如無著，亦不多，吾可酌助也。茲預備於陰臘十五前後抵武昌，座下可即
來鄂一行，待正十外再赴渝也。最要在早將「咒道次第」譯出，俾窺藏密之系統。省
財政何人？一查，備再函託。虛白。臘月六日。（自溪口發）
<章>七</章>
<段/>法尊法師覽：來函所談，甚要！今可與科學院立「合同」，各執一紙。內容：一
、漢藏院出地，科學院出資。二、期限十年至十五年──今法律規定，最長租約不過
十五年。三、其收益，地方得三或四，資方得六或七。四、原有樹木，概歸地方；有
如須伐去，須先商允。五、合同地段，須以所劃定者為範圍；近寺各山地自開，不必
入約。六、年滿後，由地方收回；如續辦，須另議。七、違上條款，得隨時取銷合同
<頁 id="26p60"/>
。虛復。二十四年元月五日。（自溪口發）
<章>八</章>
<段/>法尊、法舫法師覽：得函，悉已于八日乘輪赴渝，想已到院多日，或舉行畢業矣
！余就滬療養，病漸愈，但衰老劇增！佛教前途，唯望座下等努力而已！海刊費只可
挨一年算一年。陳靜濤營業亦不佳，最好從廣銷及招廣告設法；余近曾匯百五十元至
鄂。渝院務，請法尊邀同嚴定力任其事，以專為研究西藏佛教，溝通漢藏文化之工作
；留少部分學僧作西藏佛教研究員，以為專深研究。另依舊章招生四十名續辦。而法
舫盼能攜同葦舫回鄂院，充實研究及潮音內容。守志來信，即須赴鄂研究。前談辦佛
學函授事，最好鄂、渝院能聯合，在潮音辦。渝縉緇素諸知識，及潘、何、王諸院董
，統希道候！并祝闔院安和！信寄滬轉。太虛。（自上海發）
<章>九</章>
<段/>法尊法師覽：函悉。專修班有一人，已由漢口撥匯壹百元補助費矣。遍能師應囑
<頁 id="26p61"/>
發心，以本院為常住。南京所請費，查係蒙藏委會之文化補助費，領得不易，今尚在
與黃慕松商洽中。聞院費艱難，甚懸念！另函希即轉交！而於藏文，盼將「咒道次第
」譯出。湯住心等譯菩提正道論，登在佛學半月刊，即菩薩戒釋也。太虛啟。四月十
日。（自溪口發）
<章>一○</章>
<段/>法尊法師覽：前由院董向軍會擬請經費，屢經接洽，雖未拒絕而無把握；且各方
經濟，同陷艱困。對漢藏院已欠千餘元，尤切痛感！故座下赴藏，亦感費絀，且一旦
離，則葦舫去，漢藏院或即顛躓！因此、唯有座下與葦再繼持一年，學僧明夏畢業。
此一年中，力訓教職員忠勤吾苑志業，由葦將吾學行為系統研究講授，使院生精神貫
注，以長養院命，則明年後或可有人維持也。唯察之！虛白。二十四年六月九日。（
自南京發）
<章>一一</章>
<頁 id="26p62"/>
<段/>法尊法師、葦舫法師同覽：函悉。院費無虞為快慰！惟修建仍緩進。所云建太虛
台，尤不可！或能略為劉主席、潘院董、何院護，在山作何紀念為好。以稍儲蓄備不
時之需，尤要！開荒種植以增產，尤為基本！茶子已函雪竇又信為購寄矣。寫字各件
，俟辦就再寄。聞已成藏文法及咒次，甚欣！惟菩薩戒已重，而榮、高、湯等近亦成
文法，將出版，又重耳。阿旺格西，請為問訊，能在漢院安居教授，尤盼之！前函囑
學僧延長一載，再由座下等切實培教一年，即可望有繼人，尤希注意！鄂院缺人，舫
堅留塵空以助，故渝院事務，望座下等對常恩或滿度為精神訓練，俾即化成能堅強吾
院之幹力，尤要！虛入川之行，尚不易准備；夏間曾允子笏赴平。淨土刊願移漢院，
可即移之，一舉數得，勿緩可也。餘再詳。順問近祉！太虛白。六月十一日。（自南
京發）
<章>一二</章>
<段/>法尊法師、葦舫師等均覽：函中兩書均剖悉。承奮勤勇協振渝院，殊為快慰！惟
<頁 id="26p63"/>
鄂院財才空乏，法舫煩勞，勉就渝院人才協作之，則塵空宜留鄂也，尊院長仍兼訓育
授佛學。葦舫法師教務主任兼授佛學，勝濟法師事務主任兼授佛學，德潛、仁弘諸師
量宜酌任。難災益深，員薪得仍舊已佳，若需加可酌行。余齒壞一枚，悲水淹未登廬
阜，疲弱不勝熱，遂來莫干暫住 。 此祝精進！太虛手啟。七月十七日。（自莫干山
發）
<章>一三</章>
<段/>法尊法師覽：函悉。比應早達武昌，而塵空如未回鄂，法舫師不能離武，望即商
定飛告。而明春即迎師回渝之約，尤必須履行勿失！至於會覺師來信，余早知全出彼
之錯誤，而去函責釋之矣！余日內赴奉化，約旬日到滬。順問近祺！太虛手啟。十月
三日。（自上海發）
<章>一四</章>
<段/>法尊法師覽：得書，悉已抵仰，一星期可轉印度，為慰！滬匯貳百元，乃湯、屈
<頁 id="26p64"/>
諸君託匯者，前已函仰，應收閱矣。吾此時尚無赴仰可能，不日當仍返滬。然仰光不
如力勸慈航在彼久居，則值緣便，當赴緬一行，以成中緬連絡。葦舫、曉西等均來信
，務盼明春早歸重慶。專此，順詢旅祉！太虛啟。二十五年一月一日。（自廣州發）
<章>一五</章>
<段/>法尊師鑒：得渝院轉來電報，知已安抵拉薩，為慰！已晤安東格西否？已承允來
漢否？至為念之！渝院一切安好，省教廳仍月領六百元也。四川今為最安全區。專待
奉安格西蒞臨，大轉法輪。務希速逕回渝為盼！順頌法喜！太虛手啟。二十五年二月
二十五日。（自溪口發）
<章>一六</章>
<段/>法尊法師鑒：頃獲川訊，悉安東格西已逝，至為驚惜！而自乾軍長主由座下另請
上師回川，尤以能請阿旺格西之師，以偕阿旺同東下，為盼！又渝院即招小喇嘛十名
，來學漢文，亦盼速行，并電覆！順訊時祉！太虛啟。二十五年二月二十九日。（自
<頁 id="26p65"/>
上海發）
<章>一七</章>
<段/>法尊座下：比聞不日過汴來漢，但渝院秋季如教員、課程等，諸待決，希早赴矣
！慈航來書附致，其言行頗亂，但殊有熱誠、勇氣。決于京設律儀林，俾率持。如去
函，須囑嚴遵吾教為善。順詢旅佳！北平經過希函告！太虛啟 。 八、七。（自廬山
發）
<章>一八</章>
<段/>法尊法師鑒：得函，悉已抵鄂，至為欣快！虛因病未能赴川，已詳昨函。而漢藏
院祇可仗座下一肩荷負，俟書籍到來，請即赴渝以主持漢藏院畢業，及與院董商續辦
事宜。并祝旅綏！太虛手啟。二十五年十二月二十三日。（自上海發）
<章>一九</章>
<段/>法尊法師覽：赴川之勞頓，病軀實不堪任！而渝院之畢業此班及續開後班，務望
<頁 id="26p66"/>
座下即日赴渝！且余已另函北衡等，請座下負專長渝院之責，希勿稍遲滯！而法舫勢
難離鄂，設欲有一代表，則託談玄一行，並即令葦舫回鄂，為要！務望兼顧鄂院，以
渝院有座下及嚴定、密嚴，足敷矣！順祝精進！太虛手啟 。 十二、三十。（自無錫
發）
<章>二○</章>
<段/>法尊院長并轉嚴定、葦舫、密嚴、本光諸師均覽：譯處章程核還。函中所云各點
，碑記俟重撰重刊，要寫各匾額，亦待寫寄，或俟他日到川再題。但諸物質建築等可
緩省則緩省，勿使因此受經濟困難，能有餘資以開發院產尤要！又、可由院具文至蒙
藏委員會，漢藏互派游學，由本院承辦。順問均佳！太虛啟。二月三日。（自無錫
發）
<章>二一</章>
<段/>法尊法師鑒：五日來函，欣悉請定教職諸仁及座下盡心院務之表示，至為快慰！
<頁 id="26p67"/>
密嚴主任事務，尤盼發廣大長遠心，以謀本院之發展。嚴定主教藏文，當能發揮多年
積學之心得。本光師文學、佛學優長，望堅忍協助翻譯。并詢葦舫主任等均好！又、
搜集材料，可預備編一近二年院刊。太虛啟。二月十八日。（自上海發）
<章>二二</章>
<段/>法尊院長并葦舫主任等均覽：疊函均悉。印度帶來各件，由鍾衡平居士交涉妥，
上海不開驗，轉運至漢口，以提單由舫、談等探取，當為甚妥，可勿念。紀念台如未
做勿做，已做易名慈氏，自慚福德涼薄，望勿以名之！順問合院吉利！太虛啟。三月
十八日。（自上海發）
<章>二三</章>
<段/>法尊院長鑒：頃聞塵空師已去漢院，可以代葦舫之職。而囑葦舫師赴鄂勷鄂院事
，因已調談玄師來雪竇辦學，鄂院需人極矣！望即與葦、塵商行。順訊公綏！太虛白
。六月十三日。（自上海發）
<頁 id="26p68"/>
<章>二四</章>
<段/>法尊院長、聖觀主任同覽：今登歌樂山遇林主席，談及其在歌樂山所造屋，今年
恐不及過夏用，將在溫泉租磬室住，而稍嫌遊人繁雜！吾因談及石華等新屋可住，彼
如有意借住，故詢頗詳，曾問及有無用具之事。或去函邀迓，或待來問詢。林主席來
住。則守衛自無問題矣！又、至成都，當即催嚴定及格西速回，但最好還是函牛次封
囑回。虛白。
<章>二五</章>
<段/>法尊院長、法舫、聖觀主任同鑒：蓉講將軍，將至青城等一遊。一、塔坪學糧，
何廳長已函江北縣長。二、請德格藏，昨已將教部四百元，交肇乾、次封居士填足千
元，即寄黃、杜二君代購運此。三、昨潘副主任來訪，已談與王主席商，省府年增助
五千元，共萬元。四、女眾部難成事實，如增五千成事實，則石華可專住喇嘛，招一
班康藏青年學生，最為合宜。專此，順問院眾安和！太虛啟。六月十九日 。 （自成
<頁 id="26p69"/>
都發）
<章>二六</章>
<段/>尊院長、舫、觀主任同鑒：尊、觀來函均悉。一、馬頌摩的三十元川資，已改作
雨堃來的川資矣。二、德格請藏事，已見前函。三、聖觀師事、李佐成所言華鎣事，
已交何廳長進行。四、今日與田頌堯、劉自乾、肇乾諸公遊長松山，回將再遊青城。
五、時局消息甚危急！六、一星期後，余或回渝。七、教育部五月份未發下，聖觀師
可一向秘書主任探問。八、國文教員陳法健，可先去函問之，虞佛心或亦仍可來也。
順問近祉？太虛啟。（自成都發）
<章>二七</章>
<段/>法尊、法舫法師覽：昨與劉自乾委員長等同遊長松山，盤桓一宿。今晨與談及：
擬請「西康建省委員會」，年助本院五千元，以增設本院「康藏青年僧俗來學漢文佛
教班」，已蒙允許。盼即擬具辦法具呈，逕寄劉委員長呈請為荷！此訊安和！太虛啟
<頁 id="26p70"/>
。六月二十三日。（自成都發）
<章>二八</章>
<段/>法尊師鑒：頃已由成都乘小汽車安抵歌樂山，昨晤林主席、馬寅初等，大約均怕
石華遠而不登矣。在此小住，盼將余著述取一分，贈品有多者，多取數分來，以便在
此間陳列。連信件，可專派一工人送來──過青木關約二十餘里。專此，并問法舫師
、聖觀師等均好！太虛啟。七、四。（自歌樂山發）
<章>二九</章>
<段/>法尊院長覽：昨妙乘來辭退學監職，要塵空師留之，無效；或再回山，不願再負
學監責。如此、則學監速須改請。吾意：最好為塵空師兼，否則仍以北海師為宜；不
得，則希於又信等數人內商請之。而權限要清，負責要專，亦一要義也。院內廚子聞
不再回山，已令大林寺來廚子阿四來做。煮飯必須教好，阿四可教之，能煮悶飯方好
，但嚼米渣，實在不好！又省教育廳曾來經費？及寶源已有何交涉？昨融海帶回五隻
<頁 id="26p71"/>
麵包，收到否？順問近好！太虛啟。十、十一。（自重慶發）
<章>三○</章>
<段/>尊院長、舫主任鑒：前覆書──關院事──收閱否？渝社請講法，余意當可到渝
住一月也。余三四日後擬回渝社籌赴黔事；如不赴黔，塵空可住渝否？并以問訊。嚴
定應川大聘為藏文教師，諸學藏文者勉之！太虛。十二、二十五。（自重慶南泉發）
<章>三一</章>
<段/>尊院長覽：舫、聖主任懇切留任！關院事，三人詳盡商洽，所有應興革沿改之事
，商洽後送來一察。塵空師可隨去黔、滇，其餘教職員，商酌聘定。國文教員，吾意
登緣可充任，如另有妥人聘之亦宜。順問全院安樂！太虛 。 十二、三十。（自重慶
發）
<章>三二</章>
<段/>尊法師鑒：函悉。謝、黃居士等，要在楊佃相近結苑亦可，但吾以能成佛化村，
<頁 id="26p72"/>
在下北碚坡較宜，今想已在渝也。賀劉主席稱呼，不合吾口吻！即問近好！太虛。二
、七。（自貴州發）
<章>三三</章>
<段/>法尊、法舫、葦舫、慧泉諸法師，了空、曉西、如雲、益亭諸居士，并轉渝、蓉
諸善知識公鑒：太虛旅貴陽，適值敵機肆虐，大施轟燒！乃備承電函交馳，殷殷慰問
，頃已安抵昆明，敬致謝忱！游興一闌，當再返巴都也。并祝春祉！太虛謹啟。二、
二十四。（自昆明發）
<章>三四</章>
<段/>法尊院長、法舫、聖觀主任仝鑒：前撥教育部去年七月份四百元作遊化費，赴貴
陽前，葦舫師猶見全存在箱，乃抵貴陽後，一用一用即去其半；今抵昆明，又一用一
用將告罄矣！如一月份四百元領到時，希仍撥來應用。託銀行用航空匯昆明海子邊雲
南省佛教會月滄法師轉交。順祝春祺！太虛啟。二八、二、二五。（自昆明發）
<頁 id="26p73"/>
<章>三五</章>
<段/>法尊、法舫鑒：頃在渝應將講完而返縉開學矣！余留渝蓋墊被單，攜存山院。又
戴贈靈山圖等，及虞佛心題裱成餞秋圖，均時為存曬，勿霉壞！太虛。二、二十五。
（自昆明發）
<章>三六</章>
<段/>法尊院長、舫、觀主任仝鑒：前接關院費問題信，曾復，應已到。舫等近來應皆
安樂，為念！關法會，既戴、李等皆熱烈，如有推請本院事，應表示歡欣接受，並以
大公無我態度，為作進一步之建議，特囑！并頌近綏！太虛手啟。四月二十日。（自
昆明發）
<章>三七</章>
<段/>尊院長鑒：一、教廳費事，可速將督學室顏、章二君來調查事，函告何院護向教
廳洽定。二、請北海主任事，已見前函。三、法舫、葦舫擬留一人在縉雲辦教務及中
<頁 id="26p74"/>
國佛學、佛教會事，以一人來滇助我辦省佛會，雞足山事──局勢未決定，定再函邀
──，但宜誰留誰來，請選擇並商徵二人同意 。 順問近祉！太虛手啟。五月二十七
日。（自昆明發）
<章>三八</章>
<段/>法尊、法舫師鑒：得函，悉教廳費尚未發下，為念！惟所附來談玄信，乃假託的
：一、前月亦幻等來信，談玄在甯波阿育王祈禱主密壇。二、來信的字，亦分明非談
玄手筆。其人不過要想普超回一信，以證明是我徒弟以脫罪耳！須速通知布雷、真如
先生等，為荷！又前來信，知葦舫信已為轉交，但今得葦舫函未收到，恐有遺失！太
虛。七月二十三日。（自昆明發）
<章>三九</章>
<段/>尊院長鑒：七、三十函悉。一、關教廳款，得由部代催，當有相當效力，但恐非
久計。而郭司長所指示由部備案之方式，應照具呈，并託顧次長幫忙，分發在蒙藏司
<頁 id="26p75"/>
，再力託郭司長設法通融備案，則下年度可列入預算，而經費較可穩固也。關編譯事
，座下偏勞，殊有益於國於教；而藏人學漢文本，應如何編譯，可請顧次長指示也。
順問近好！太虛啟。八、十二。（自昆明發）
<章>四○</章>
<段/>尊院長覽：三十日函悉。一、悉編西藏民族政教史作課本，甚好；二、遍能請為
院董亦可。三、工人要用，亦祇可酌加工錢，請必要的人。四、出國事，尚在待葦舫
在渝接洽決定間。五、關水源缺乏，亟須設法接水，種菜及各事務，要北海主任與事
務處各員工，多開會詳商辦法，員工有須酌加薪者加之。六、得法舫所編最近概況報
告，關于訓育導師制，雖報告得好聽，但關于實行，仍恐未全貫澈！近讀陳部長「訓
育之目標及方法」，與「告各校導師書」，甚重要，希與法舫主任集諸教師，多開訓
育會議，依所訂綱要，切實施行。七、近來物價昂貴，教職員等或須酌加薪者，亦希
酌量鼓勵及之。專此，并問全院員生均好！太虛手書。九月二日。（自昆明發）
<頁 id="26p76"/>
<章>四一</章>
<段/>法尊院長鑒：近商法舫，以海潮音遷縉雲編發，已略有決定。此刊為院宣揚，而
院中教、事、員、生，望善為領導，予此刊以各種方便援助，則相得益彰，而精神可
更增奮發。專此，希致意全院員生！太虛手啟。九月六日。（自昆明發）
<章>四二</章>
<段/>尊、舫法師覽：二十七安抵昆明，頃定十日由昆明出發，或有改期未可知。山中
諸善友，均為致意！茲檢錶上小雞血石章一顆遺失，問會生可有收拾，或為一搜尋，
如桌底及抽屜等，函覆。順候近祉！太虛手啟。十一、二。（自昆明發）
<章>四三</章>
<段/>法尊、法舫鑒：此件日記當再陸續記之，茲先將第一部分送交保存，除保存外，
亦可采錄其中無關政治者，另編新聞，發佛化新聞及海潮音登載；其有關政治者，須
暫略去之。茲已定十四日先至雞足山，約一星期再趨緬，約十二月一日到緬京瓦城，
<頁 id="26p77"/>
再去仰光。信寄仰光中國佛學會轉。順問近祉！太虛。十一、十二。（自昆明發）
<章>四四</章>
<段/>尊院長、葦主任等鑒：偽剛法來山，應善言慰留在院，現已如何？速告！昨晤海
樓，催速拘靈、坤矣。前議決由尊、葦查款賬，慧明歸，催十二月份速結出，至十二
總查報。現經存各款，須以存摺款等取出查對與存賬無誤。而以後須每月十日前，將
前月收支表造出，當日查對賬款。勿拘心劍訟，應注意所示講經、布教，以感化人為
最要！學生會總籌備處，可加塵空、虞愚為籌備員。福善、貫仁所記，寄來核閱。加
「曾閱著書十種以上而願為私淑學生者，得本會會員二人以上之介紹，得加入之一條
」。海定速復！商務印所遷渝否？太虛。三十、一、十。（自重慶發）
<章>四五</章>
<段/>法尊、印順、葦舫、又信、止安、雨堃、福善、周觀仁前後輩諸生同鑒：一、你
們祝我壽，他事都不用，今年只注重把學生會努力籌備！我的色身不多年的了，而法
<頁 id="26p78"/>
命寄于茲會。二、塵空、甯達蘊、虞愚加入籌備員。查在重慶尚有老學生否？成都加
超一。三、前捐三十元都買郵票，作航空信皮、贈海刊等用。四、葦舫布教，陰年內
即須舉行。尊講經塔坪，陰正初亦必速辦，教化力最要，不可懈緩。五、尊、葦可待
開整會再到渝，免多一趟跋涉。印順希對于支院精刻大藏緣起審辨之，作一文！我搬
獅子山，住處尚安。已對德勇說，假前返院可當書記。順問張、陶、楊諸居士！太虛
。三十、一、十三。（自重慶發）
<章>四六</章>
<段/>陳濟博自康定康松扎貢噶山來信，要求慈氏五論頌及現觀莊嚴論釋各一冊，請寄
交西康省政府交通局邵副局長轉與。又慧明來信，悉文書無人，聘致實難，如會計有
人，慧明任文書，頗能勝任：不然，只能就德勇等強令一人任之。函華岩定九，促速
復省佛會。此致尊院長。太虛。四、九。（自重慶發）
<章>四七</章>
<頁 id="26p79"/>
<段/>尊院長覽：函悉。教部所言三點，殊以欣慰！海定昨來此，今已赴謝律師洽商矣
。縣能幫忙，即易解決，如不幫忙則較難。院函華岩一催定九復省佛會，為要！次封
居士函中，述及諸點，悉翻入中論，誠要！濟勇諸古，與曾子高等籌款另寄，已復次
封矣。順問近佳！太虛手啟。三十、四、十一。（自重慶發）
<章>四八</章>
<段/>法尊、葦舫等同覽：頃因病，兩臂麻木酸痛，須返山靜養。又因空襲期近，仍以
住接官亭屋為宜，先飭工安設好以備來居。色力不加，關國佛教事，擬推昌圓等任之
。太虛。三十、四、十九。（自重慶發）
<章>四九</章>
<段/>尊院長：返縉應安好！聞有歌樂山的人走詢，前本院幾為人指充收德僑用，雖打
銷，不卜再生變否！世亂茫茫，惟淡泊寧靜謹慎耳！太虛。二月十日。（自重慶發）
<章>五○</章>
<頁 id="26p80"/>
<段/>法尊院長覽：十日函悉。一、法雨因不知金劍山通訊處，尚未復書。二、土主廟
、瑪瑙觀，余亦已復函令不接，海定應無他意。如法雨決辭，余所示職員更動，希察
現實，并先與葦、塵計之。庫房多物不能報賬，責令現管庫者，照接存時點清收賬；
餘缺少者，付為前屆損失，不應久懸；薪水另各加津貼二十元。葦舫、塵空、慧明、
海定等，總以隨時集談之為好！今返山遲速仍未決。即問近好！太虛。四、十三。（
自重慶發）
<章>五一</章>
<段/>尊代院長覽：昨下午抵渝，晚間韓子材、宗仙商請座下講經事，擬定在羅漢寺講
普賢行願，二十二號起，約一旬。盼於二十一號能抵渝，則二十一號至四號，暫離院
兩週可還山耳。余現暫寓羅漢寺。太虛。七日。（自重慶發）
<章>五二</章>
<段/>尊法師覽：函悉。次封居士捐貳百元，付慧明師處彙交，并先為函謝。又在渝仍
<頁 id="26p81"/>
服藥中，又因醫院、藥廠等刱辦，尚未回山。院中統問好！太虛。三月二十五日。（
自重慶發）
<章>五三</章>
<段/>尊代院長覽：頃應返縉雲矣，講堂捐款，得茂芹、昌猷等之十餘萬，再加李會長
向孔院長捐募，諒可湊成所需之數，在年內速將修建完竣也。返山後，務希勿再他出
！一、將工程督促速完，了此一事。二、加勤教訓學僧，振奮學心，以維本院及全國
佛教之生命！旁觀他處，尤感本院之為要也。老人字。十二、七。（自衡陽發）
<章>五四</章>
<段/>尊院長覽：來信并海定自悅來場來信，均悉。江北起訴事，已停止或已如何？海
定已返院否？時事都在大困難中，曾國藩說：「打得過難關，便為好漢」，此正為修
煉磨心時也，勉之！并問慧明、海定等！太虛。二十日。（自重慶發）
<章>五五</章>
<頁 id="26p82"/>
<段/>尊法師覽：教務及學監，諒已商妥。如未果，則商正果、開一分任亦宜。以院中
之人才濟濟，這些職務應不再煩吾操心矣！葦法師回院，尤可商談。大雄校董事，眾
議僉同余意，頃惟待之教育局耳！太虛。（自重慶發）
<章>五六</章>
<段/>法尊院長、葦舫主任同覽：院中恐將近開學了！我在專修班的兩鐘點，請印順法
師講其唯識學探源或人間佛教，均可。如印師另能多講，尤好！不能多，則此兩點鐘
便可。嚴定法師應講若干點，尊與商定，并致聘書。關塔坪、金劍、縉雲近況，并盼
來函！太虛。三十、二、十二。
<章>五七</章>
<段/>法尊院長、葦、塵主任同覽：李會長因攷核會派他頭一批赴京，半月後即須動身
；來函催赴渝，故定明早即乘船赴渝矣。余信件明起即轉渝為要！王爾昌捐講堂三萬
元，已付海定；捐編譯處十萬待交。售券并售余書，湊足五萬二千元，已有一支配單
<頁 id="26p83"/>
交海定。法物六箱存溫泉寺，留有運渝費捌千元，待余信運渝。均好！太虛。九、十
七。（自溫泉發）
<章>五八</章>
<段/>法尊院長：一、雄校本期學生三百餘，經濟充裕，學風良好，閱唐獻之信可知。
余去了，煩為代理董事長。夏初召開一校董會便可！二、獻之為預定朱校長去後之代
校長或繼校長。三、禪岩或紹隆兩院空出，可遷；未空、仍金劍辦之。四、李烈鈞校
董逝世，以陳德宣補充之矣。太虛。三十五年三月十五日。
<章>五九</章>
<段/>法尊院長：一、十二函悉。大雄事，今早與海定函，已加留朱校長終此期、或下
期開學再東下，今憑此紙與朱校長，切留之可也。二、松案敗訴，早有可能，敗訴了
，吃虧早了，勿再拖延！海刊，後交朱校長帶京亦可。太虛。五、十七（自上海發）
<章>六○</章>
<頁 id="26p84"/>
<段/>尊院長：滿度已返川，想曾至院，當可面留矣。雄校事，洵苦極！陳德宣處、已
去函囑照兌至泰豐。何廳長返渝，曾切函囑為解決渝校結束事，當晤矣！順問開一、
正果，心朗等均好！太虛。十二月十六日。（自上海發）（上函，均法尊存）
<頁 id="26p85"/>
<文>答某師書</文>
<段/>某某慧鑒：自稱意見是很淺薄的，誠然是很淺薄的！然馬說固不無片面理由，佛
出印度以三衣一缽奠定僧團生活，而錫、緬、暹且相承至今，而入西藏則另成西藏樣
式，入日本則另成日本樣式，在中國至唐、宋亦不得不變成開山力田的禪寺，乃至迄
今末流不得不群趨於應赴經懺一途，豈非在在可以證明佛教也是生產關係的一種麼！
惟核之「萬有因緣生」的佛法，則──馬說──與黑格爾之說，都不過據一方面的增
上緣為執偏以概全之謬見。余往講緣成史觀，曾對破之。即如所謂「人類獲得新的生
產力的時候」，此新的生產力是什麼？又怎樣獲得？豈應不再加思索，遽據以推斷一
切！你向來頗好文藝，而於佛法勝義未研究深入，對一般哲學與各種社會學益鮮探涉
，偶及馬說，故亦同一般淺薄少年的驟然傾向。其實近人的文化社會學亦遠勝馬氏之
說，況於佛法之所明耶？為佛教徒而不信奉佛法為根本的、 至極的 、唯一的思想標
<頁 id="26p86"/>
準，則所謂破見，較之毀戒尤甚，直可捨佛而去，何用更自居佛徒而以改教制為言耶
？余光、宣以來，即好泛覽各種經濟、政治學說，及各種社會主義書籍，對中、印、
希、歐各家哲學亦好探究較擇之，無有逮於佛法之圓澈者。雖所著真現實論尚未完成
，而關於社會學則自由史觀已可見其綱領。要言之，佛法明因緣生法，尤其因緣生法
則中的業報法則，實為佛教最根本的亦最究竟的信念所在。此而不信，即無所謂佛教
，更何所用其為住持佛教的僧寺而謀適應改更！明治維新後的日本佛教，曾與日本整
個生產的和文化的各種社會組織發生縝密的有力的聯繫，但過於遷就苟求生存發達而
漸失佛教的真實性。余民四前，揆度我國將成一歐、美式的民主國，故作整理僧伽制
度論，為適應之建設。然以國內軍閥割據，政變迭生，及歐戰後俄國革命成，形勢異
前，迨民十六遂適應改為僧制今論。民二十後，外感世界經濟大恐慌，內覺中國佛教
會無由有全國之健全組織，另為建僧大綱之擬議。今更縮為先建一菩薩學處。皆因中
國經濟、政治尚無一確定之趨向，不能如近代日本佛教與整個經濟政治文化成就聯繫
<頁 id="26p87"/>
的功效。然其屢變皆與整個中國相呼應而起，且皆從佛教根本信念流出。惜乎你等都
不能深切注意研究及此，輕易看過，致新進後生亦漫不經心而妄生訾議！要之、佛教
必須從根本信念上立起，從有根本信念的廣大信眾上增進成立住持佛教的僧眾，則縱
為適應生存環境，變更僧制，甚而退出僧眾，亦必仍為佛教之信眾；否則、但為個人
或一群人生活求出路，別無超俗向上之意義，存佛教之名而無佛教之實，又烏用是佛
教僧寺為哉？願你與諸友生同體究之！太虛特復。二八年四月三日。（見海刊二十卷
三四五六期合刊）
<頁 id="26p88"/>
<文>與竺摩書（二通）</文>
<章>一</章>
<段/>竺摩慧鑒：來信并各詩，均閱悉，殊為喜慰！此時出版刊物，港澳為易，但郵遞
甚難，故潮音不擬遷移，只得在後方勉延殘喘。余暫住縉雲，藉應時變。弘師六秩徵
文啟事，已付登，勿念。如晤劍老，便為致意！華院希力促芝峰代主，汝亦參加！自
由史觀甚簡，寶乘法師如能闡發其義以譯之，甚所盼望。昔亢虎欲譯於美而未果，今
寶乘欲譯於英，則甚善，望促成之！太虛。廿九、十、十八。
<章>二</章>
<段/>竺摩慧鑒：來書宛敘覺音及詩訊，誠慰！覺音經汝編後，較有活潑生氣，盼努力
使成青年刊物，為宣傳華南佛教之生力軍；惟迄今尚祇見到十八期耳！弘師傳聞，冀
不實。余頃病臂麻，返縉雲。爾應少講寫而多習禪，或習拳。詩勿時作。夏聲先生，
<頁 id="26p89"/>
為吾卅年前故友，時在念中，順為致候。諸學生願行堅甚好，能服訓則非闡提而為善
信，可為慰之！太虛。卅、五、二。（原稿竺摩保存）
<頁 id="26p90"/>
<文>與優曇書（五通）</文>
<章>一</章>
<段/>優曇法師覽：巨贊法師來，帶來你的信及香一盒，又密持居士港幣百元，心尊居
士銀耳與參各一盒，均收謝！另舫法師與妙吉祥一書已付海刊。巨贊面告各節，大致
均由其函覆。唯聞你與心尊居士等議移設巴利文學院於港，且可購地造屋，誠勝事！
但錫蘭三師，農曆十月間即赴陝，能先于秋底租屋供住，免赴陝跋涉，則請彼等即滬
返港乃便，如去陝難再還矣！商覆為要！太虛手書。九、十九。
<章>二</章>
<段/>優曇仁者：今索麻等三比丘決從滬到港過冬，希即為預備住處，及與其直接通信
至港為荷！順問近祉！太虛。十、十四。
<章>三</章>
<頁 id="26p91"/>
<段/>優曇學士：十八日函，頃從上海轉來，已悉。一、大鎮十分墮落，無面來見，恐
須你與他見面了！二、妙吉祥文稿，在二十八卷一期刊出。三、到京，以雄校鬧火災
，百事停滯！你護照待託人試辦。四、惟幻同時也得了他的信，巨贊昨在杭亦來信。
五、太虛藏訂十一部，聞尚未收到；靜濤居士亦未見！太虛。十、二十二。
<章>四</章>
<段/>優曇賢者覽：錫蘭來電，似擬為索麻等欲還錫而發，頃不知索等仍寓港否？仍寓
港，勸留至明夏一同赴陝。可留則留，不可留則過夏還錫，以了來華原案。已去港，
則為代復發電者，告以：一、索等無志學華文大乘；二、不願赴原約之西安；只可聽
之！并請靜濤居士參詳其意。太虛。一月十七日。
<章>五</章>
<段/>優曇賢者：索麻等不知中國之大，不赴預定之地，妄據片知以斷全局，真井蛙之
不足責！你來信，我已遊甬，今始覆之。墨禪事，已告福善，可再直函，勿函余！又
<頁 id="26p92"/>
領護照事，亦直函託隆信；以函余轉告遲誤！太虛。二十五日。
<段/>　　　　　　　　　　　　　　　　　　　（稿存優曇處）
<頁 id="26p93"/>
<文>與海定等書（十四通）</文>
<章>一</章>
<段/>尊院長，葦、海主任覽：函均悉。一、樂觀事早知半月餘矣！於吾人無礙。二、
想佔吾院為德僑之人在歌樂，前日訪止之矣。三、本日院護隆樹抵北泉否，所議如何
？四、山洞歌樂曾訪居院長、林主席、孔奉祀等，談甚洽。又山洞曾晤張主席弟張雲
帆局長，願為本院請張主席增補助費，或給官價米；海定到山洞，可送些院碑等專訪
之。五、金劍之柴調解及佃戶換佃辦妥否？六、塔坪民眾校，勿須預計學生多寡，多
辦些時必有人，勿遲疑，速辦！七、華岩一尼，文學、中西醫學俱好，或能到塔坪施
診。又塔坪講經已宣布否？未宣布可停。太虛。二月二十日。（自重慶華嚴寺發）
<章>二</章>
<段/>海定主任：送上車後，以車在路兩次修理，到榮昌已天黑矣，足見行路之難！今
<頁 id="26p94"/>
想早回院。拆修圖書館仍考慮，無必要可緩，一動工恐用錢多也！有餘錢以先燒磚瓦
為善。吳校長應在北碚，雄校事務主任已定否？余已定舊正月回渝。即問近好！太虛
。一月二十七日。（自榮昌發）
<章>三</章>
<段/>海主任：葦法師來函云：「講堂傾斜甚」！即趁假期動工──花數千元，圖書館
緩修不妨，即撐修講堂是要──，把瓦片卸除，柱樑撐直，或添換好再蓋瓦，則開學
可用；而再過若干年亦不妨矣？有緣法蓋新講堂，可於後操場建立，原講堂可不拆之
，此嚴定法師意，頗妥！又前一紙可寄葦師，而前購谷念石，即由院出一收存谷念石
，款一千六百元條，寄渝轉我！太虛。二月三日。（自榮昌發）
<章>四</章>
<段/>海定：函悉。一、講堂另建，基在藥師後，雖不及在講堂後，然與宿舍連絡成一
氣，並配雙柏後之樓屋，亦佳，但須基堅耳。加以改狹為六丈餘，或在四十萬內可建
<頁 id="26p95"/>
矣。二、舊堂薦正修復，須找此項老工匠能手，價廉工實，勿找工程師，當可省費！
與何院護談，當在四萬內作之。三、黛湖給價，何院護已允作修舊堂用，可以舊堂修
整費函告他，請他付款。三、葦舫、止安到金劍已得報，真容亦來過矣。四、捐冊係
周經手印，印出期尚遠；圖樣改變，可不須寄蓉。五、佃戶增苞谷，勿強增以傷情感
！山中佃戶須善感化，俾遇事能幫忙！六、松山案及禪岩買樹亦悉，要須設法還債、
開支費為要。告塵空法師：抄來出生菩提心經亦收到。太虛。二月二十二日。（自重
慶發）
<章>五</章>
<段/>妙虛、海定師鑒：俞蘭馨居士為夏季攷大學自修，要借塔坪暫住。我意必需在民
眾學校教點課方可，希與林眾分派之，為荷！順問近佳！太虛。三月十一日。
<章>六</章>
<段/>尊院長，塵、海主任同覽：余及本院辦院務人員到渝，無適當住處，常在羅漢寺
<頁 id="26p96"/>
無固定的東挂西搭，殊不成樣！且本院在渝的住所是永需的，今與宗方丈商，就羅漢
寺合造三樓底──乃大殿對面擬造韋馱殿處──，底歸羅寺，樓歸本院。全包十五萬
元，本院出一半七萬五千元，本山本年包谷費收作此用便夠。此速待議定，復信即決
，遲恐有增價！太。三、六。（自重慶發）
<章>七</章>
<段/>尊院長、塵、海主任覽：今日晤教部陳部長，談本院員生緩役事，陳答應可緩，
囑即備一文到部──此文另抄一分由我直函陳部長──，並教職員學僧名冊一份，當
可辦到在本院員生免役之地步，而全國僧眾作救護隊的免役，已訪軍政部長，亦可辦
到矣。專此，即問院眾近佳！太。三、十五。（自重慶發）
<章>八</章>
<段/>海定：一、關本院員生免役，已晤教育陳部長，仍呈教育部轉便可。昨函尊院長
令辦，呈軍委稿未妥暫不改，可還妙欽暫存。二、曹潤民至謝律師處，而不來我處交
<頁 id="26p97"/>
件？能速催把原交股款付還──并數月來息金──，免多煩亦可。羅明興件仍存我處
。太。三、十七。（自重慶發）
<章>九</章>
<段/>海定：大雄來信悉。一、校舍、校具等難完備，草創期難免，要各員生諒校長辛
苦經營，暫安，漸求進步。二、學生情形，告校長囑教職妥為馴化。三、止安能負事
務主任仍可，不能，囑校長另請。菩薩是眾生的奴僕，囑止安、真容、相密出家事務
職，要忍辱耐煩，做出成績來使人感服，稍難即求退，只永無長進的廢人！四、小偷
應員生共組防衛；學生勞作，可闢地種菜疏。五、經費現尚存無問題，包谷售付千五
百元，餘校長負籌。六、衛生擬募贈藥品，水池應續築。太虛。三、二十九。（自重
慶發）
<章>一○</章>
<段/>海定校董：據吳校長託徐主任持函報告陳恩海體育教員兼代訓育主任，頗多不合
<頁 id="26p98"/>
，應即辭退，已託徐主任代為處理，並請校董會派一代表協助處理。茲由校董會即派
校董為代表，協助徐主任妥為處理為盼！餘由徐主任面達。校董長太虛。四、七。（
自重慶發）
<章>一一</章>
<段/>海定主任：據續遠來信，似乎兼職務過多，或金劍管理另派人，或商葦法師察其
內情。如心月、隆法可各分兼一事。又未知已到過金劍并查過大雄校賬及監察近來用
途否？太字。四、十六。
<章>一二</章>
<段/>海定覽：函悉。前數函皆另復，應早知悉。白雲寺事，最好由其寺有關之一僧或
數僧，函呈巴縣佛教會及重慶市佛教會，可據以質問該局。紹隆及溫泉等近如何？江
北鳳皇寺及瑪瑙觀寺，亦以數僧飛呈省教會並省府保護，並改組縣佛會。太虛。四、
十七。（自重慶發）
<頁 id="26p99"/>
<章>一三</章>
<段/>海定師覽：關大雄中校立案事，頃得市教育局通知，所有照片每樣須再補兩張，
望：一、將各照片片底，二、所取得之教育局契據等收條，速即掛號寄羅漢寺宗仙方
丈轉鄒元律師手，代為補照片及領回契據，即可批下也。我約後天到北碚，通知吳子
貽候我。順問近好！太虛。七、二十七。（自重慶發）
<章>一四</章>
<段/>海定主任：院中收支，雖暫可維持，而已有寅吃卯糧之勢！一方要開發財源，一
方尤要力行節儉。希以堅忍勤敏赴之。事務處月空、圓光、永生等，漸能練達，須發
長遠心。而事繁或須添改人，可稟承尊院長為之。如遇重要事；則商承尊法師，而葦
、塵二師，慧明、超明師，亦諮商以行。老人。三十二、十二、七。（原稿存漢藏教
理院事務處）
<頁 id="26p100"/>
<文>致月空書（六通）</文>
<章>一</章>
<段/>月空主任：函報各件均悉。事務職一期纔可熟手，務須連任多期，不得輒求自退
。至院費不足，則非一人事，僅可與尊法師從長計議，提出常會通過也。太。一月九
日。
<章>二</章>
<段/>月空：百醫不痊，已開始用草藥酒，覺無甚礙。吾房內草藥酒，望為傾入一小玻
瓶帶來！原瓶中藥，再買甘酒貳斤浸之。太。一月十四。
<章>三</章>
<段/>月空主任：聞陶居士募修縉雲諸古像，稍須工食、木料，院中當隨喜助之！工人
此已有，另須黃梔子及藥酒，須挑擔炭來便可。太虛。十八。
<頁 id="26p101"/>
<章>四</章>
<段/>月空：函悉。皈依證已收到，竹木天災捐害，近月院費尚可支否？胡豆花，聞慈
圓有為採好晒乾者，可便帶至。近日手臂又增酸麻，幾難寫字。太。二、十九。
<章>五</章>
<段/>月空主任：西山坪產，原屬禪岩捐充漢藏院學產，久已省府備案；二岩鄉妄指為
地方公產，全無理。又、兼善照熟土價六千一畝買，自可除去三百萬元以上；前議只
照荒土二千元之半價，自已屬最合理辦法。又、今但須一合理解決之辦法，亦不必賣
，但加租亦可。熟田照原租額，土照地價稅畝約百元，亦可。彼此同為國家的地方的
公益文化事業，盧局長應為公平的合管的處理也。
<段/>石華寺焚獻穀，似已難回後，或呈省府設法。
<段/>松山案，教育廳可買，實一最好機會，但不知吳忠本日前來說如何？海定應已來
山，可妥商辦理之。
<頁 id="26p102"/>
<段/>余經數醫診治，病仍無起色。老僧不管興亡事，後事如何付後人！老朽字。
<章>六</章>
<段/>院中公款，不可為我買瓜果！我每月約一斗米煨飯外，三餐小菜及早粥，均隨眾
不可另添！太。七、十一。（原稿均存月空處）
<頁 id="26p103"/>
<文>復正果書</文>
<段/>正果主任：函悉畢業生分發及新招生情形，頗慰！但格桑與東本兩公均逝世，甚
以悼惜！望為致函其治喪處致唁為幸！太虛。二十三。（自上海發）（正果藏稿）
<文>與慈雲法師書（四通）</文>
<章>一</章>
<段/>慈雲法師座下：函悉。用意雖不無理由，而印度瑜珈學派之說，未足為憑。華嚴
及密宗等大乘經典，固多重禮拜。然按人間佛化之原本，可尋之阿含，不重禮拜，亦
不無禮拜；造像始佛時，優填王造佛旃檀像，其他『弟子菩薩諸天像』皆後起，百丈
初制亦不立佛殿也。順問近好！太虛。六、八。
<章>二</章>
<頁 id="26p104"/>
<段/>慈雲賢友：來書及附致梅坡稿，雖平正，亦好事不如無，夢遊侍者福善多事，老
朽聞之粲然，未加呵止，卒因透漏了香氣，招致蜂蝶嗡嗡不已。傳聞福侍者，投佛化
新聞有「示林梅坡」，不卜浮沉如何？按查或更發噱！朽太。十二、十九。
<章>三</章>
<段/>慈雲法師：附致定慧和尚，希轉交。今計劃佛教整委會遷京辦理，擬議全國五十
至一百大剎，直屬中佛會。今聘各大剎住持財務者為預備，川省或能佔四五剎耳，且
看大剎熱心如何？太虛復。七、八。
<章>四</章>
<段/>慈雲法師鑒：惠書并件均悉。昭覺開辦僧校，至深欽佩！惟校長務由智光方丈專
任，切勿將虛名挂上為要！校長暨教職諸公，統希致候！太虛謹啟。九、十二。（慈
雲法師藏稿）
<頁 id="26p105"/>
<文>與茗山書</文>
<段/>茗山：二月函報等均悉。前所通知訓練班已暫停辦，爾專心在湘省辦佛教會，及
邀明真法師等辦佛學院為宜。余病軀專需休養，不能任繁劇也。全湘佛教繫座下，謙
忍集賢能，勉之！太虛。六、十五。（茗山存稿）
<文>復性覺書</文>
<段/>性覺：函悉在平近況。李介如居士係湯住心居士介紹，商組「中國佛教會北平市
分會整理委員會」者。七人名單，乃吾所開與，並已由京整會行文李君與社會局。請
虛心為北平佛教與商洽一切！太虛。卅五、七、廿九。（性覺存稿）
<頁 id="26p106"/>
<文>與慈航書（三通）</文>
<章>一</章>
<段/>慈航：八日函悉。你的耿直是可取的，但未將事理辨清，魯莽言動是可恥的！一
、誰說以「俗服」來代替？二、何處有「新僧籍」？你曾從何處入籍今要脫離？這二
項都是沒根據的！三、海潮音上曾有一二人議改僧服，乃一二人的言論，我未置可否
，你亦儘可向作文的一二人在海潮音辨論。既無所謂新僧籍，亦不應對我及對海潮音
言。四、試制訓練班僧服，亦訓練班僧在班時試用。往者救護隊僧亦曾著大同小異之
各隊制服，僅可提為是否適當之討論材料，未經一律規定。五、我的意思：甲、佛傳
制服──佛教大禮服──僅七條或九條以上的田紋袈裟，熱帶地方完全採用錫、緬、
暹羅黃布田紋袈裟可也。但寒帶只披袈裟不敷禦寒，除舉行佛教法會儀式仍披各地田
紋袈裟為大禮服外，漢地、蒙、藏、日本，又各加有當地當時適用之便服。乙、漢僧
<頁 id="26p107"/>
現時通用之便服──非佛制袈裟──，原略同唐明時漢人之俗服，乃適宜古時之便服
，今當修正為適宜現時之便服──即海青及長短衫褲等，應認清皆適宜古時之漢地便
服，並非佛制袈裟──。此修正適今之便服，則訓練班僧制服，便為一種試用之刱制
。然為刱制之特殊便服，並非同於俗服。丙、佛傳服制，適熱帶用，本無帽、鞋、襪
，故仍以光頭、赤腳為原則。既無佛制僧帽、鞋、襪，則僧所用帽、鞋、襪，無非是
隨各地習俗采用之帽、鞋、襪，故必須時亦采用當地潔樸簡便之帽、鞋、襪。
<段/>以上各點認清辨明，則你脫離新僧籍及反對新僧會，恢復佛制、打倒偽裝，不全
是無的放矢的亂喊嗎？願你底理智更清明一點！老人太虛字。九、一。
<章>二</章>
<段/>慈航：你這文的錯誤，就是沒有把偽裝、變裝、佛制範圍認清。佛制只有三衣，
五衣即裙，此外都是隨時隨地的變裝，只變裝也無所謂偽。你講的黃襖、黃褲、黃襪
、黃鞋、黃帽、黃風兜，又那一項是佛制而不是變裝？東初等所議改的服裝，也不過
<頁 id="26p108"/>
是變裝──不全同俗裝，若用俗裝，則隨用俗服便可，何用議改──，但三衣佛制是
應遵用的，適時地的變服可討論的。你主張改你的變服，與東初等提改他說的變服，
同是主改的，如何反對，只有商討！太虛。
<章>三</章>
<段/>慈航法師慧覽：一、從漢口葦舫轉來的信也收到了，不過甚慢，以航空直寄上海
為宜。二、佛學月刊上見作文大進步了，內三唯論一文甚好，不知何人作？三、你聯
絡華智、念西、弘船、廣洽等，甚見費心！祝你的香火廟成功！四、認真做起事來，
這裏也缺人，何況你在馬來亞缺人幫忙！儼然不知在何處？五、你有寫信給你的與所
講的邱慈良等好徒弟真難得！我手邊沒有照像，鎮江印的小傳寄一張他看看。順祝願
行自在！老朽太虛。九、廿八。（以上慈航存稿）
<頁 id="26p109"/>
<文>復王容子居士書</文>
<段/>容子居士淨鑒：得元白居士來函，知居士潛心佛法，欲精究唯識以成妙觀，甚見
志道之篤而擇門之專也！略貢所習，希借覽焉。
<段/>攷唯識五觀，最注重者，乃在遣虛存實與捨相證性二觀耳。中間三觀，特簡菩薩
智中之微細淆訛而已。欲成觀智，先明理趣，欲明遣虛存實、捨相證性之理趣，當審
究三性之義。何謂三性？一者、遍計所執自性，此即第六意識依第七末那為根，執宇
宙物我等一一法為實有自體，乃五趣二乘之凡愚有情共有之虛妄執著，此即所當遣除
之虛也。二者、依他起性，乃了知假實、色心、有為無為、有漏無漏諸法，一一皆展
轉互相仗託以為因緣，而悉由識心分別顯現，了無離識心外之實有物。所執為宇宙物
我等之實有物，但是意識所取名言之境，唯有假名，都無自體！若如是知，則順實相
，此即所當存留之實也。準此諦理一遣一存，相為剴切，安住中正，由比量之假觀，
<頁 id="26p110"/>
入現量之真觀，是為最初唯識觀成。三者、圓成實性，由第一觀更進一步，捨離一切
識心變現名言境界，而進觀即心自性之離言實性，由之證入本來圓滿、本來常住、本
來清淨、本來成就一切功德之真如心，是為究竟唯識觀成。此唯識觀，皆中道觀，一
入現量，便成祖佛，下手極分明簡易，徹體無淆訛過患，誠有智者所當勤務者也。至
上生兜率淨土之法門，有彌勒上生經及兜率龜鏡等書，居士當能自尋覽之，可毋庸贅
述爾。專此，順訊道安！釋太虛和南。（見覺社叢書第四期）
<頁 id="26p111"/>
<文>答王蓉清居士書</文>
<段/>頃由嚴廳長轉至寶書，因太虛嘗廁跡桑門，乃猥蒙獎飾並垂詢以佛法，愧對奚似
！然辭意殷厚，雅問高深，雖未堪以僿陋酬，既逢淨名，又安能不略供其愚，仰靳訶
正乎？竊輓近士夫之學佛，或助文章之波瀾，或供名理之紬繹，求其刳心皈命精義入
神者，殆亦罕覯！長者以仲尼學易之年而學佛，必能法隨法行，與說食數寶者異；則
所云佛學愈後愈深亦愈趨愈捷者，殆有任運增進欲罷不能之樂歟！嘗論佛教之教義：
法界性相，圓滿真常，如釋尊大覺一念普印，是為根本之教。有情迷執，未能相應，
展轉方便，隨類開解，爰成差別之義 。 從差別義間有談佛學之進化者，謂小乘、大
乘皆渾成於釋尊住世之日，而未露小乘大乘之罅隙；釋尊寂後，以律相故，小乘教團
最先成立，次成立小乘有宗，次成立小乘空宗；次馬鳴成立大乘，次龍樹成立大乘空
宗，次無著成立大乘有宗，則由渾而畫矣！傳入華夏，匯成天台、賢首二家，皆為大
<頁 id="26p112"/>
乘圓宗。天台宗成立之時，禪宗未盛，故於化法不立頓教；賢首宗成立時，禪宗風行
日久，遂立頓教以收之。然天台之化法四教，各分十六門。入理之外，別有一離言諦
可當禪宗，且比立頓教為尤善。何則？教者、隨機所說之軌範物解，宗者、聖智所證
之任持自性。故教譬幼少壯老而宗譬人，教譬江河淮海而宗譬水，略其形相數量而直
觀體性，人性水體固靡間於幼少壯老、江河淮海也。賢首之立小、始、終、頓、圓五
教，小、始、終為漸，圓則非頓非漸；然除頓教，當教亦各有修入階次，雖有由小轉
進乎始、乎終、乎圓者，上智之士頓悟圓修，小、始非所必經也。李唐以降，宗支離
岐，戒學浸不注重，小乘先衰，密宗旋替，三論、慈恩、天台、賢首諸教觀浮休，不
易修習，於是反躬切己之行，會歸乎禪、淨二途：賢首稍近乎禪；三論、天台之與慈
恩，其所歸雖有極樂、兜率之異，要皆往生淨土之法耳。
<段/>至達摩東來，不立文字，直指人心，見性成佛，禪宗以建，宗教以分！其示人入
道之門，誠簡要切適矣！蓋人心入道之基，第一當確立諦信法性心，第二當休歇攀緣
<頁 id="26p113"/>
境界心。夫吾人聞他人之言而信之，恆不如目擊身觸其相而信之之確乎不可拔。真如
法性，吾人固可以反證之心體者也，與其遍探法藏而猶不能疑斷信生，曷若有術焉令
了了自見而疑絕信成乎？抑研尋經論，不得不隨順名言以分別，則轉使攀緣心熾然盛
行，縱得知解明了，緣止信立，亦何若由銷除識想而悟入，獲信心時，諸攀緣心頓與
之俱息乎？此宗門之所以殊勝也。宗門所重，尤在必令叩心內悟，不從文字語言以生
解。逮既證悟，桀然有得，然尚有微疑未亡，即不能自決所悟證者。果與佛祖所傳之
道同否也。是則必有待乎先覺之印證，若永嘉定慧命於曹溪，「汝既如是，吾亦如是
」二語，所謂以心印心也。非此則道統不存，信無由立。故曹溪門人策永嘉曰：「大
德無師獨悟，威音以前則可，威音以後則天然外道也」。佛法住世之日。不許有獨覺
者，亦是此意，惟後世亦有依佛祖經論語錄以印證者耳。機鋒乃宗家活用，雖著於馬
祖，實則釋尊拈花，迦葉微笑，早發厥端。即少林答神光：「將心來與汝安」一語，
直使二祖有手無可伸處，盡力祇道個「覓心了不可得」亦何殊馬祖一喝，百丈耳聾三
<頁 id="26p114"/>
日哉？提究話頭，如香巖因溈山問「父母未生前本來面目」，力參數年，聞擊竹聲徹
悟，即其緣起。溯禪宗初至之時，學者未有依傍，直吐胸襟，故一語相契，即可印心
。嗣以禪錄流布，學語者寖盛，馬祖乃變用閃電擊石之機，從不及擬議思量間，掀翻
意識，揭露本懷。又久之、機鋒亦成熟習，口舌滑利便堪取給，妙喜乃專持一可疑不
可解之問題，先使人貫注全神，叩心參究，然後觸令悟入。要之，機鋒、話頭，皆以
救一時之弊，俾不能在文字語言伎倆窠臼上立腳躲跟，售其欺妄，因之、死心蹋地，
見則直下見，不見則迴光反究。私謂禪林至今，亦幾同餼羊之存，沿其末流，失其本
源，有大師者出，當一撥而返之少室之朔耳。長者今有志禪宗，應以外息諸緣，內心
無喘，身如牆壁，斯為第一。其次、則置傳燈錄一部，朝夕研幾，一句一字，苟心頭
未能悄然，誓不放過。一旦遇著狹路冤家，如目中著刺，不拔除不能一刻暫甯，窮參
力究，不徹不已，則必有破黑漆桶入大明國之時。紙上無佛祖，舌下無禪師。最要者
，每日黎明必跏趺靜坐一二時耳。
<頁 id="26p115"/>
<段/>長者能發此無上勝心，當知已曾親近百千萬億佛，深植道根，願黽勉以求貫徹，
則佛法多一靈驗之人，亦佛法之幸也。至以釋尊、馬祖、龍樹、無著、天親、達摩並
論，從學術史觀之，未嘗不可。若格以佛教之教律，釋尊為忍土賢劫第四佛，獨尊無
侶，未應虛擬也。又今之叢林，甯波有觀宗寺，係專習天臺者，其餘教下諸家，不惟
無學習之專所，且沙門中鮮有學習之者。然有歐陽竟無居士頗精攝論，章太炎居士頗
精唯識，黎端甫居士頗精三論──近已逝世，李政綱居士頗精真言，而淨律二門，各
禪林大都兼行，亦多專修淨業者，律門僅聞有南京寶華山耳，禪宗之曹洞宗，盛行日
本，閩、粵、贛亦未絕流傳習禪之叢林，茲當以揚州高旻寺為最善。其次、則鎮江金
山寺，杭州天目山，甯波天童寺，每值冬期起禪七之時，皆可參預也。沙門之高行，
姑就普陀言：淨有印光法師，禪有昱山禪師。印師之近刊信稿，即附奉覽。又佛法引
導論一卷，於大小乘禪教律淨，頗有論列，嘗為訂正其辭，亦足以見余懷之所存也。
(見覺社叢書第四期）
<頁 id="26p116"/>
<文>復淨行居士書</文>
<段/>兩展來書，具窺信心淳厚，道性貞純！然云為眾生懺悔發願時，心念不能專力，
蓋懺悔發願，原須於念佛前與念佛後行之。念佛時專心念佛，全心念佛，全佛是心，
圓滿清淨中不容他，而懺悔發願之力自然融貫在中。又云不能為眾生發願及回向一切
智，此自是博地凡夫情強理弱之通病，不足為薄於大乘信根之徵。可隨時觀一切苦惱
眾生，熏發大悲，每日讀誦圓覺或維摩等大乘經典熏發大智，依此不思議熏，自生不
思議化耳。至云本了無生，情偏妄計，起信論說初心菩薩以後念覺前念，覺即不覺，
故知情計在前，了悟在後。情計之生，乃由無始妄習，起念即覺，覺即念滅，久之妄
計之情自然成無生之智。所以云：「不怕念起，祇恐覺遲」也。（見海刊一卷一期)
<文>答鄭賢宗函</文>
<頁 id="26p117"/>
<段/>半年多不見足下，去年過上海時不能得相會，後來信息也沉沉了！惟足下志行精
切，知見端敏，諒必深入經藏，體解大覺。前者兩次來問，皆想於晤面時談之，故未
答覆；今恐面談不易，將來信錄在海潮音通信中，略附數語於此。
<段/>印光法師的閱經法，就是實行修證法，也就是戒定慧在一事上修成的方法。我看
足下能擇定一種經論。若金剛經、圓覺經、起信論之類。每日定一個時候凝心朗誦一過
，便可是個好的修行法門。周圍不靜，是要在自心凝定，不為搖奪；要安定自心。故凝
心於經，直閱不生分別，如是久之，則周圍的喧鬧皆如影如響，雖有若無，否則居在
山林，那風聲、溪聲、鳥聲、蟲聲亦大足攖人也。其餘照來書條件所求的實行法門，
依覺社叢書第一期佛教人乘正法論所列的三皈依法，或連著更加入無量壽經的十息念
佛法。合是三種為日日無間持續有恆的實行法門，就也算得嘗一滴而具百川的海味了
。
<段/>決定研究法性宗，決定用足下所述的補助記憶法以研究法性宗，均甚好。
<段/>足下發心上既有與佛法僧的甚深因緣，某雖自愧不足為住持佛法的僧，亦祇可隨
<頁 id="26p118"/>
喜足下的勝願，代佛法僧受歸了。（見海刊一卷二期）
<文>覆朱幸覺居士書</文>
<段/>諸君為覺護世人，究宣佛法，誠所謂菩薩發心者也！一方去神鬼之迷信，一方建
宗教之真詣，意尤完善。往者略供芻蕘，荷蒙采用，欣感奚似！望依照兩次來教之所
云者，如次施之實行，建正法幢於蜀國耳。聞有成都佛學研究社，君等亦與之相習乎
？此後如有關於佛法宣布究論之件，請隨時惠教為荷！（見海刊一卷二期）
<頁 id="26p119"/>
<文>與黃雪峰居士書</文>
<段/>吾今據以評判古人者，原不外觀察古人平生所遺言義行事之萃全，以斷其為何如
之輩耳。來教既以儒、道屬人天乘為是；又云「孔子以儒立教，以人道訓世」，則彌
見以孔子當屬之人乘耳。乃復曰：孔子超乎儒教，非楊、墨、耶、回可同日而語；推
其極致，孔佛一也」云云，又何所據而云然耶？若憑虛而為斯說，則若楊、若墨、若
耶、若回又孰不可作斯說耶？若刺取一二語，如所謂「先天而天弗違」等句以為據耶
？則若楊、若墨、若耶、若回之書中，又孰不能刺取一二語以為比附，如所謂融通各
教、皈命基督之談道書等類，以為楊、佛一致乃至回、佛一致耶？若孔子先天而天弗
違等語，若遇寒則衣，遇飢則食，此後天而奉天時也。若未寒而先貯之棉，則寒不能
困；未飢而預積之糧，則飢不能苦，此先天而天弗違也。無論其本為人事之常，無關
出世之法，即使義符出世之法，亦所謂「如蟲食木，偶然成字」而已。蓋孔子既未嘗
<頁 id="26p120"/>
於出世佛法有說到、行到彰明皎著之徵驗，而顯然為天下後世所咸見者，唯在乎人倫
之道，則亦安能憑自心愛憎之情，謂其獨超儒教而與佛一致耶？要知佛法間亦與諸世
教論同者，一者、依平等真如觀之，雖塵芥、蟲蟻亦與十方三世一切諸佛平等，尚何
世教諸聖之不同等乎！然世教諸聖與佛同等，亦即與蟻芥同等，不足翹異之以為尊榮
也。二者，依差別法化中之一階以言同等，若對於人世群俗而言，則佛教與各教同有
馴致人群以為善之功是也。若以其智證之分滿，行果之深淺，教理之偏圓，德用之粗
妙，雖等覺地之大士猶不能望佛，況纔以人倫之至謂之聖人之孔子哉！（見海刊一卷
二期）
<頁 id="26p121"/>
<文>復志禪先生書</文>
<段/>志禪先生清鑒：教示誦悉，過蒙獎飾，慚愧無地！足下英年志佛，曷勝傾佩！鄙
意最好是於佛法能真覺實行而不捨世俗，去秋在北京講維摩詰經所唱導者即為斯義。
至大慈機緣成熟之說，假如有一人於人世，於佛法已能領悟，自覺有出家之必要，而
在離脫一方面若父母妻兒等都能善法安放，心無不寧；在趨向一方面，又能得善良師
友，則亦便可為出家機緣成熟之徵。比邱尼難言，聞杭州城內有一茅庵尚好，未知確
實。此覆，問訊無量！釋太虛。三月十二日。（見海刊一卷二期）
<頁 id="26p122"/>
<文>覆王弘願居士書（七通）</文>
<章>一</章>
<段/>承示譯權田僧正兩部曼荼羅通解付海潮音登載，甚是歡迎！電版應可加入。歐陽
君所著，誠如居士所言。拙著指耶、回所奉天神、無甚依據也。羅漢、菩薩變易生死
，論疏中往往談及。楞嚴七卷中所說眾生顛倒，嘗謂即是變易生死，是自主而非業繫
，是進化而非輪迴，則竊說為與分段生死不同者也；是等流而猶帶異熟，是增進而猶
未圓滿，則竊說為與佛地真常不同者也。太虛和南。（見海刊一卷二期）
<章>二</章>
<段/>逕復者：愈出愈好，固將有此期望，而回視所曾出者，則未有此滿意之處，當期
之於居士之大作耳！大作接得，已預告於第六期矣，太虛陰六月底仍回杭州。所詢悲
華及笠居，一係別署，一為湖南寶慶佛教慈兒院善因苾芻也。此復，弘願居士大鑒！
<頁 id="26p123"/>
太虛合十。（見海刊一卷六期）
<章>三</章>
<段/>承詢真帶質境之義，久稽未答為歉！按唯識三境，四分諸義，雖聖智自證所知，實常
情共由之則。餘宗取之為說，見義未諦，語意離異沉晦者多；宋、明以來，轉益
汗漫，致學人莫究其真也。今按真帶質境，第六、第七兩識皆有之，而吾人日用
中所明了者，則但第六意識一分，其屬於第七末那者，自是深隱不易明了。然第
六識於境無所不緣，故不得就日用中一分明了之意識境指出之。蓋現行明了意識
中所明了諸現行心及心所，即意識所緣之真帶質境也。譬如忽於行路之時，足為
棘刺所傷，身識、意識同緣痛觸──身識同時意識所緣性境，及獨頭意識所緣似
帶質境──，是時意識之了知中，兼將「能緣彼痛觸之痛覺」領以為境，能領「
痛覺」為境者即明了獨頭意識，所領為境之「痛覺」即「真帶質境」。是時明了
獨頭意識若不兼領痛覺為境，則痛覺止息後，在明了獨頭意識中應不能重現當時
<頁 id="26p124"/>
「痛覺」之相故。由是觀之，則意識上當時必有以心──以明了獨頭之意識──
，緣心──緣身識意識之痛受──之真帶質境可知矣。凡吾人內觀現行自心心所
聚，與未成佛者他心通之知他心，其能觀能知之心皆能緣之明了獨頭意識，其所
觀所知之心皆所緣之真帶質境，概可知矣。夫心本無可緣，而取之為所緣境者，
但是帶能緣所緣兩心於其中間所變生之相，正猶「眚目」「燈光」之間所現五色
重疊輪影。「五色重疊輪影」，雖非「燈光」之真實相，然亦必依燈光而有；且
淨目所見燈光之真實相，亦不離此眚目所見五色重疊輪影而有。故退非似帶質境
及影像境，進非性境，而但為真帶質境也。以心緣心，但為真帶質境，故雖深觀
唯識，若現前尚少存所緣以為唯識性者，必未能真住唯識性，而真住唯識性時必
智都無所緣也。至佛智自體顯照一切法，則不復在此例。復次、明了獨頭意識之
自證分，亦常人日用間所能證知。比如忽起一是非心，即此所了別之是非為相分
，即此是非之能了別為見分，而此是非心即為彼「相分」「見分」所依持之自證
<頁 id="26p125"/>
分體；彼所了別之是非，是非之能了別，即為此「自證分」所變起之「相分」「
見分」用。由自證分言之，但是一是非心；就用上剖說為相分、見分之二耳。故
自證分在意識，亦非玄奧難知也。途中草草，不盡所懷，惟居士更深究開顯之！
太虛書於九江舟次。（見海刊一卷十二期）
<章>四</章>
<段/>弘願居士慈鑒：屢讀大著，歎為震旦居士中之具正知見者，并歎為震旦專門真言
宗之一人。因見與印光、仁航二公之書，遂借附鄙議，亦聊資義蘊之揮發耳。乃居士
不引據真言宗經論，將悲華所立之義，逐條抉其謬非，但傳述弘法之如何示現，日蓮
之如何奇特，殊深惋惜！夫佛史所載各宗祖師應化之事跡，悲華雖不學，亦嘗瀏覽及
之；惟守舊尋常，墮於諸祖所張施之教弶中者。或驚詫之耳！若悲華則窺透從上佛祖
之方便權巧，苟有因緣，正不妨示現為「奴兒弘法」，「婢子日蓮」之奇特，用援墮
入其教弶中者以出之耳。有居士囫圇謂悲華之說，全是以顯理疑密義，然何謂顯理？
<頁 id="26p126"/>
何謂密義？由悲華觀之，則居士所談者皆是顯理，而悲華所指者無非密義，特人多迷
不審實耳！蓋悲華於女身成佛義，僅為之疏解，固未駁難也。悲華且言蠢動蠕靈山河
木石皆成佛，況女身乎？況在家人乎？居士偏見其所言之一邊，執為駁難女身成佛義
，使之參瑜伽燄口觀音三摩地偈文。按偈文所言，乃一種之禪觀，竊不知居士之舉此
其意何屬也？又悲華但言仁航之法華六十五不思議功德，采之日蓮宗，故仁航不應翹
之為獨得之解。訾傲於人耳，初未嘗謂其采之日蓮宗為不可也。居士誤為以仁航六十
五不思議功德力之采之日蓮宗為不可，抑何錯甚！一法梗心，智失等照，一翳在目，
空華亂墜。居士試放捨一切端居以靜觀之，誰有所執？誰有所壞？悲華用一切法，不
有一法，大乘且不執，況小乘乎？小乘且不廢，況大乘乎？願演圓音，宏宣密義，津
梁後學，勿懈開示！悲華和南。（見海刊二卷七期）
<章>五</章>
<段/>弘願開士道鑒：蒙疊函垂訊劉大心自戕事，劉大心即劉崧申，前在杭州曾訪吾數
<頁 id="26p127"/>
次相識，並贈吾居士參禪提要，因知其為親近法一禪師而留心禪宗者。至其素行若何
，則非所知。印光、諦閑、范古農皆相識，惟馬一浮尚未知為何許人耳。然此四人對
劉大心有無誣謗，卻非所知，惟去年偶聞劉大心略曾談及耳。日前由杭有寄來傳單一
束，內述『馬子毒邪術』云云。適有曾毅齋自杭來漢，遂詢以有無其事，據云，有一
姓劉之外道，為一淨土宗馬某批駁，憤而自戕不成，乃發此傳單云云，亦疑即劉大心
之事。則劉之自戕，當係確有之事，而曾毅齋直以外道呼之，則劉為杭州一帶主張淨
土宗者所不容，當亦實事。噫！良可歎矣！太虛敬覆。（見海刊三卷十二期）
<章>六</章>
<段/>弘願居士慧鑒：讀敬告海內佛學家書，知日本雷斧僧正將至中國，此誠一大因緣
事也。以近年聞密教之風而興起者，多得力於居士所譯雷斧諸書者，而雷斧於日本密
教之學者中，洵亦一代泰斗。然雖冒僧正之名，實缺僧行。聞之演華師，其年七十餘
時猶娶妾──聞日本僧皆如此，已成通俗──所行殆不亞居士非議於淨土真宗之某某
<頁 id="26p128"/>
上人者。夫密教貴行，空言無行，則祇能以哲學者視之，不能以密教阿闍黎視之也。
故私意當請其周遊講學，等以杜威、羅素，而不應有開壇灌頂之事。質之居士，以為
何如？悲華和南。（見海刊五卷二期）
<章>七</章>
<段/>弘願居士覽：比年天下洶洶，人失其性，莫非值譽利則貪癡即縱，處人己則瞋慢
相凌，播流四毒，構成眾凶，乃知非先自降伏煩惱，則凡百皆為資福之具耳。宏法！
宏法！多少人將假此名以行其惡，語之曷勝痛心！去春雷斧之事，日僧演華等續續來
信，且宣誓以證其所云之皆實。予以君等已心喪其主，客氣用事，不能止惡，徒以長
瞋，因之默爾而息。其意在不添火宅之燄，非有他也。近衡時尚，稍發危言，乃聞門
弟傳述君於所撰之報紙，公然惡口相加，予惟有痛自慚愧，祝君心快而已！他復何言
！太虛白。（見海刊六卷七期）
<頁 id="26p129"/>
<文>覆淨性居士書</文>
<段/>讀手書并太夫人哀啟，彌見居士性行淳篤，德慧真粹之有本。令慈淑世間之人道
，通解脫之佛乘，精進持誦，誠極以明，命終於預期長齋之日，而忽得誦佛持經諸上
善人俱會一時，其即為永辭忍土，誕登樂邦之徵歟！數日前，於李隱塵居士信中，得
聞其太夫人往生安養之瑞；今又聞乎居士。夫念佛一法門之在今日，抑何實驗者之比
比耶！宏正法，益群生，徹乎自他，通乎上下，始終淺深，唯佛圓了。約言緣因、了
因，云何緣因？建僧團、開法會，流布經像，護持道場，救濟人世，嚴淨佛國，三施
等運，四攝齊修。云何了因？探研了義契經，體究真如法性，真性顯則妙慧生，妙慧
生則了義明，法眼清淨，法門通達，隨機示教，咸令覺悟，當熟覽大智度論及般若諸
經，約之以百論、中論、十二門論諸論疏，然後融會乎法華、涅槃、天台諸書。出家
、在俗，各有儀軌，因機設化，互為方便，此不須拘執也。疑為獨覺，須發大悲；不
<頁 id="26p130"/>
適衙門，莫味靜樂！但得般若火旺，正宜煩惱薪多，如何？如何？惟善思擇！庚申正
月二十三日，釋太虛覆。（見海刊一卷三期）
<文>復妙曇女士書</文>
<段/>於海潮音月刊加傳記及修續比丘尼傳，甚善甚善！採輯有得，當即可披露於雜記
門。所論佛教平等真理，於第六期海潮音上，當有一篇發表。至大慈師時機已到宜於
出家之語，可於本刊第二期復志禪君信中得之。女士靈根夙植，慧悟超人，乃能以深
通佛法，戒行精嚴，抱大慈悲心，以宏揚佛法為懷，為佛法幸，為眾生幸，曷其有極
！（見海刊一卷四期）
<文>答薛集芙先生書</文>
<段/>集芙先生大鑒：展誦來書，莫名欽佩！意人道之可望善存者，端在少數士夫之尚
<頁 id="26p131"/>
有此種心德耳。太虛謬荷稱揚，非所克當，第平居亦嘗引是為懷，其所學散見於拙著
道學論衡，覺社叢書，海潮音雜誌諸書，計垂察及之矣。改正倫理學說基礎之大論，
太虛曾觀之。吾國古書既無組織完全之倫理學，而迻譯自歐美者尤鮮可用，此不徒中
國為然，即大地各國，在今亦未有一是而適之倫理學。於是嘗慨然欲原本佛法而有人
倫學之作，大致以適合人道理性之善為因，以增進人生利樂之善為果。而善之定義，
必因善、果善乃謂之善，非是即謂不善。既非理性派死守理性，桎梏人生；尤非功利
派徒貪功利，違背人道，與大論所云事實的形式論義相符順。又打破生存競爭之大論
，此義嘗發其凡於道學論衡之譯著略辨及論天演宗。竊謂當根據上節人倫學所定之善
惡標準，以為積極進行，即一方面勇於除惡，而一方面勇於為善，謂之正勤，亦即佛
典精進之義。祇說努力及互助，仍屬無用，蓋努力為惡及互助為惡，亦努力亦互助也
。又救正社會奓侈之大論，鄙意當說明苦樂皆生於慾望，慾望達到即樂，慾望達不到
即苦；而慾望愈奢侈，則愈達不到故愈困苦，慾望愈簡約則愈易滿足，故愈安樂。佛
<頁 id="26p132"/>
典謂天堂亦不能安者，是也。竊謂此雖三義，原為一貫之論：首定善惡之標準，準之
起正當之勤勇精進，而赴達人道安樂之目的。所引杜威之說頗善，但今之附杜威者，
仍不過不辨別不選擇之趨新耳；且所患尤在無總合及系統之思想也。因讀尊論，略紓
鄙懷，惟賜裁正焉！此復，即訊道安！（見海刊一卷八期）
<文>復程天度居士書</文>
<段/>惠來大作，洵亦梵音，海潮音中之一妙音矣！而來書所問，尤為切要。解先行繼
，行起解絕，寡欲得佛法之真實受用，勿滯知解，須歷修證而致修之！道貴在精確專
篤，不應虛務玄遠！天台小止觀一書，依其十門次第，不稍躐等修習之，最為有效無
患。不然，則專念阿彌陀佛以求生極樂，亦千穩百當之法門也。勿昏勿散，勿暴勿寒
，選擇一門，安行五載，當會見於三摩地也。此致天度居士。太虛合十。（見海刊一
卷八期）
<頁 id="26p133"/>
<文>答李近聃書</文>
<段/>過蒙稱崇，非能克受！而所賜教者誠是，稍俟當應來囑。而答淨悟女士之言，不
唯材料問題，經濟問題，并有辦理問題，公其有以賜教乎！太虛復。（見海刊一卷八
期）
<文>復蔡育之先生書</文>
<段/>育之先生鑒：來書稱頌逾恆，愧不能副此為歉！佛門各宗派，通俗易修，允推淨
土。而隨人根性不同，則亦不拘此例。修禪之論，散見於各種經論，集成之者，則有
天台小止觀，禪波羅密次第法門，大乘止觀，摩訶止觀各書，足堪取資，可向各佛經
流通處請之。門徑諸書，若覺社叢書，海潮音，大乘教義，佛學大小辭典等，均可。
其流通處，大概皆見於各期海潮音之介紹。而首楞嚴經與大乘起信論，不可不讀也！
<頁 id="26p134"/>
此復，即訊道安！太虛敬復。（見海刊一卷十期）
<文>復黃謙六居士書</文>
<段/>謙六居士元覽：來信垂詢，具徵精進！所言雖非無見，「但參究心是何物」，在
發明心之一名所明是何耳。心若本無，何名為心？心豈竟同蛇毛兔角，但名無實耶？
此應參究！若隨緣生，誰隨於緣？緣復是何？更應參究！此不先明，誰盡虛空界耶？
亦應參究！心本無處，盡虛空界，何為有處知有處不知？尤應參知！祇管如此參究去
，勿問行住坐臥動靜閑忙，都沒用怎麼眉間、鼻端、丹田、氣海，也沒有怎麼魔佛及
善知識，也沒須怎麼抑勒放任，復何處安著病與疑懼！不可作道理解會，要須見個實
在，如視黑白，如覺冷熱，到那時自會不用口舌，不用紙墨通個消息來也。看經看論
，也但須如此參究將去！楞嚴前三卷應可參究，註解盡沒用。但不是參究楞嚴，仍祇
是參究心在何處，心是何物而已。此祝心安！（見海刊二卷二期）
<頁 id="26p135"/>
<文>覆仰西居士書</文>
<段/>仰西居士淨鑒：整理僧制，有智者皆所同意，惟如何整理，則往往異其方法。拙
著整理僧伽制度論，過荷推許，而衲則僅望人之稍能注意於此，漸由討論而進行而已
。然寸莛不足發洪鐘之響，竟亦無一人相談及者，有之則惟廣州湯君雪筠與居士耳。
在湯君之意，則因衲於教產計算未符，浮增過多，易招世人起覬覦之心。衲狃於浙江
之鄞縣、杭縣等一二縣之情狀，未能周察他處，實不能辭疏闊之咎也 。 所冀有志者
共起討究，異日時機成熟，或可收補偏救弊之微效而已。尊論笠居之所倡議者，誠足
抉其隱患，防其流弊。然笠居實一熱心振興佛教之大心眾生也，殆因悲願太切，遂覺
所感僧伽環境之過壞，言之未免偏激，而擇術亦未遑深思耳！衲兼錄其議，一由其所
善者亦拙著整理僧伽制度論所曾議及之一部分，二欲借其指摘者為雷火針，使麻木僧
界稍為警覺，非以其所取倚賴政府之方法為可行也。同抱興教護法之宏願，冀與笠居
<頁 id="26p136"/>
平懷討論也！太虛復。（見海刊二卷七期）
<文>復希聲居士書</文>
<段/>披讀玄示，輒為憮然！宋、明來學佛之士，但求福報者不論外，殆人人眼高於頂
，以一超頓了為標的、華嚴、法華、涅槃，且不足措心，況三論、唯識乎！況成實、
俱舍所宗阿含乎！第課之實際行證，雲棲師已謂震旦當時無一須陀洹人。此由學無階
次，徒事憑虛邁往之故也。靈峰師欲揣其本，齊之以戒，而勢不能逮，將一句阿彌陀
佛救之。又數百年，及於今日，人慕禪淨，卒之禪非其禪，淨非其淨，無所遇而非儱
侗顢頇之徒耳。於此自為躲跟，已不勝其劣卑之慢，矧欲應析微究元之科學，哲學思
潮而昌明至法乎！故對於仁者輯錄研習俱舍之所得，公布以供國人之資發明慧，極深
欣贊！但須以趨入唯識為蘄向，勿於此畫止而已。太虛於大小乘經律論，雖稍曾涉獵
，觀其大略，了無精解。俱舍諸疏，尤目未嘗遇。仁者問道於盲，不免有負盛意，而
<頁 id="26p137"/>
太虛或能因大著，為將來研究俱舍之一引緣耳。（見海刊二卷十一期）
<文>復王實居士書</文>
<段/>展讀惠書，洵卓然不為環境籠罩，能自抽其智種靈苗於火宅之中者！惟似甚戚戚
於家獄之不能超出，則當觀家性空，了無逼迫，自可安忍一切艱辛苦難，而於其中成
就波羅密行焉。若家事能捨離者，開春元初，即來院修持學習二三載，亦未始非成滿
二利之因，但隨緣勿加勉強為要。太虛白。（見海刊三卷十二期）
<頁 id="26p138"/>
<文>與大圓居士書（六通）</文>
<章>一</章>
<段/>大圓居士法喜：承問行捨之義，當不作行蘊起時即捨為解。蓋五受之中有捨受，
此云行捨，乃示別非屬受蘊之捨心所，而是屬行蘊之捨心所耳。然捨之為無偏倚無滯
著也，有平等中容之意，亦金剛經應無所住之義。瑜伽師地論云『如是菩薩行勝義故
，於一切法平等平等，以真如慧如實觀察，於一切處具平等見，具平等心，得最勝捨
』。此可知行捨之所謂捨，非有抑止之意，但為心行平等之善心所法耳。幸居士再參
詳之！又承示曾、蕭兩君詢敝院明春有無招班一事，按敝院修學科之學人，於本年年
假考試，未免有人降班，故於程度高尚者，明春當可插班加入。惟須已具佛學根底，
且國文通暢，或曾學日、英文之一者為合格，惟審擇焉！專復，并訊講祉！太虛和南
。璧華居士均此問候！（見海刊三卷十二期）
<頁 id="26p139"/>
<章>二</章>
<段/>大圓居士鑒：接電時知蔣已離鄂，故未致電，今日已另函京矣。讀一期潮音，藉
知本院情狀，及居士之書為感。返日本時，佐伯送性相學典樣本，附奉，并訊全院安
吉！太虛啟。（見海刊十卷四期）
<章>三</章>
<段/>大圓居士鑒：今抵滬，收讀手書，殊用欣慰！此行於各國雖佈佛法聲氣，猶未能
責以財施。唯中國能設有可供西人來學之學院，則來學者蓋將有人矣。故吾意亦擬於
本院籌備試辦，然其辦法對於以前者當改變，容稍暇擬商。故對於預科及某等辦法，
暫勿宣佈：唯於經費能先籌畫，甚盼之！請告院職員董諸公為荷！并訊公安：太虛啟
（見海刊十卷四期）
<章>四</章>
<段/>大圓居士覽：宏法之人，除心地宗通、教義說通外，更須將自身之嗜好，家屬之
<頁 id="26p140"/>
牽纏，法眷（即徒弟學生等）之糾繞去令淨盡，乃能洒洒脫脫、隨機應緣，如月印潭
，過無痕跡，竊嘗自勉而未能。借觀居士能解能行，通身乾淨，然未免屬眷之累，能
猛然割斷作比丘宏法乎？天龍仰之矣，餘題別簡，并訊禪悅！太虛合掌。
<段/>來問不探分別論所執何在，護師破意立意何在，遽為分別論代立種子，代取銷常
一體執，曾謂護師無的放矢乃爾耶？須悟計有一個心體性常無漏名性本淨，離客塵染
即顯無漏，故無漏法非生因生──即不從種子生──此正分別論之執處，故例數論相
雖轉變，而體常一破之。又以若有漏心之體性是無漏，應無漏心之體性是有漏破之─
─此中差別因緣不可得故一句，謂若汝計有漏心體性是無漏之宗得成，我說無漏心體
性是有漏之宗亦成，以彼此差別之理由不可得故。然我宗若成，則成心性本染永染，
而汝心性本淨宗被破──此破意也。至立意在有為無漏是生因生，無漏現行親從無漏
種生，並非心體向來性是無漏，今但顯出其相不須從種子而生者，故必有無漏之種也
。至護法二解，妙契性相：一、心空理所顯真如曰性本淨，是指無為無漏。二、心王
<頁 id="26p141"/>
體曰性本淨，是指有為無覆。他處說如來自性清淨，亦依此言。而本有無漏種，雖亦
可釋心性本淨，然分別論不曾立種，豈能代引成彼？若云種子隨義假立，則諸法孰非
隨義假立者？諸所破外道應皆可為假立義以救之，如此徒尚浮辯，無義無利，迷佛菩
薩立破之意深矣！且章太炎君非專佛者，尚知儒佛雖同六度，唯有漏無漏為異，故不
應以諸子百家之有漏凡語濫無漏聖言。嗚呼？豈從無漏智流出之聖教，乃猶待有漏之
凡語為補苴耶？如曰隨俗方便，則麤言野語皆可，何但諸子？剷文士習，持聖言量，
是所望於居士！（見居士林林刊第十期）
<段/>（附註）原題「分別一切種相之研究」。
<章>五</章>
<段/>大圓居士、法舫師同鑒：讀來書，知張、胡二君向佛之志，甚堪嘉許，可於佛前
拜受三皈，今為取法名慧莊、慧嚴，以為紀念。又最新科學，若相對論、量子論等，
已摧前三十年之科學執見而近佛說。雖尚隔未達，而學佛者應精究利用，不應排斥。
<頁 id="26p142"/>
中國少真科學，佛學者不通科學，科學者不通佛學，互排類盲。近見中央研究院王小
徐作，佛法的科學說明，頗佳！今後真能光闡佛法者，屬此類。法舫評錦漢者，較善
因為佳。須知錦漢亦是毫無科學知識，認彼為科學便錯了。太虛啟。（見海刊十卷七
期）
<章>六</章>
<段/>大圓開士：書偈皆發悲煥智，讀之極為神往！貴府諸弟多亡，為世為教，殊惜才
凋耳！除足下兒女外，全家所遺，恐惟寡婦孤兒女，可就家改「淨行林」，作工、學
佛以和合生活，則家之名相既除，家世之人亦無得以家之名相繫枷矣。並問無惱！太
虛謹復。（見海刊十卷十一期）
<頁 id="26p143"/>
<文>復洪樵舲居士書</文>
<段/>樵舲開士慧照：獲親手翰，如面故人，過蒙獎飾，無任慚悚，開士以文章氣節迴
向禪那般若，茲更進崇戒行，曷勝欽佩！承詢楞嚴獨選耳根，其勝安在？衲於攝論嘗
專章論之，今再略言：一、觀音於此界緣勝故，二、音聞於此方教勝故，三、反聞於
禪觀境勝故──習定惟聲最難離脫，故聲為禪定之刺也──四、多聞於阿難機勝故。
若夫法性平等，實無優劣，惟垂審擇焉！專復，即訊起居吉祥！衲太虛和南。（見海
刊三卷十二期）
<文>復費範九先生書</文>
<段/>範九先生大鑒：奉觀社章，體大思精，承蒙垂詢，無詞可贊，為愧！他日重遊南
通，謹當恭瞻德化，沐浴淳風。然鄙意則更望先生以此為方便之多門，而有以引歸一
實之佛乘耳！此復，并訊歲安！太虛和南。（見淡遠樓存牋甲集）
<頁 id="26p144"/>
<文>復李琯卿先生書</文>
<段/>去年底談話半途中止，不單你底意思未盡宣揚，即我也覺得尚多討論的地方，故
今日接讀你的來信，把去年研究未了的問題提出來繼續研究，我是極歡迎的！承你的
過分誇獎，我可是不敢當，今亦聊貢所知以憑審裁而已，還望你再進而賜教為幸！
<段/>據說：你對於佛教在情意上已是非常信的了，但在理智上猶有通不過處。今細考
你於理智通不過底地方，不過是唯物論或心物並行論對于唯心論的衝突罷了。佛學與
西洋的唯心論、唯物論、心物並行論，都沒有多大關係，因佛學中底「三界唯心」、
「萬法唯識」，是不同西洋底唯心論的。且唯識論在佛學中說明緣起底方面雖稍關重
要，在第一義諦上仍不成立的，故曰『若執唯識為真實有，亦同法執』。蓋佛法實是
一法不立的，凡所說都不過解除心惑底工具，心惑本空，工具何寄？
<段/>西洋底哲學，無論唯心論、唯物論、或心物並行論，都是先認定現前底人世是實
<頁 id="26p145"/>
有底東西，乃從而推究此現前實有底人世，在未有以前原本是一件什麼東西？於是或
說元唯是心，元唯是物，元唯是心物並行！乃再從而說明原本雖然是一件什麼東西，
向後由如何若何乃變成現前的人世。此在發足點先迷了錯了，故無論如何橫推豎究，
終無一是。佛說全不如此，因為現前的人世現前就是空的，就是沒有的；現前的人世
就都沒有，又何論現前的人世以前原本是什麼呢！譬如且沒有兔角，又何論兔角原本
是什麼！現前的人世全同迷夢一般，迷著了迷夢去做，雖似形形類類都實有的，若悟
知是迷夢時，這形形類類又何嘗有一絲毫呢！必先於此有些體會，於佛法方能領解。
<段/>迷著了夢事為實有便宛然實有，這便是三界唯心、萬法唯識底註腳了。心識者何
？曰迷夢是。三界萬法者何？曰夢事是。迷夢夢事皆畢竟無實，故三界唯心、萬法唯
識亦畢竟無實。必先悟實無心識可唯，乃可談三界唯心、萬法唯識，心識是無定體的
，故依心識所現底時間、空間亦無定量的，無定量則無始終、無內外、無邊際、無窮
盡，不得局定一地球或一太陽系言，近則即無一念，一塵不當相自如，遠則雖十方、
<頁 id="26p146"/>
十世亦無可覓。
<段/>今假說有「真如」為萬有實性，除卻真如皆幻相，幻用毫無實體。但真如乃非心
非物一切俱非的，絕無形相可取，作用可得的，沒有一時一處單有真如而沒有心或心
物的，亦沒有一念心一塵物非真如的。萬有雖皆依真如為實性所變成，然真如但永永
為萬有的實性，從不變成萬有，故不可說從真如以發生萬有，真如可比為科學上的真
空。真如遍含「靈動不居底覺力」──比如真空中遍滿以太，合真如與靈動，假說為
本心。本心的自體相是通明淨妙的，假說為「如來藏」或「佛性」至成佛時即為佛的
法身──。然以本心靈動不居故虛擾昏動，鬱成迷執──譬如見勞成疾──，假說為
第七識，幻萬有含藏於本心，復本心隱藏於萬有 ， 假說為第八識──譬如勞見空翳
──。於是有情眾生、無情世界、內六根、外六塵、中六識、萬有森羅變化，不可以
究詰，皆認識於意識之分別。然意識、六識、第七識、第八識，展轉為因為緣以相生
起，都無有始；而真如常為真如，未嘗或變，佛性常為佛性，亦未嘗或變。
<頁 id="26p147"/>
<段/>若意識了悟所分別底森羅萬有，皆由心動變成，實體唯是真如，真如絕無心動變
成底森羅萬有。復知心動底不已，由昏動底迷執；迷執底不解，由認識底分別；分別
底不止，由不了宇宙物我底森羅萬有本空。乃觀絕無物我，但是真如以止認識底分別
；由止認識底分別以逆解昏動底迷執，迷執解則眾生世界空，藏識萬有融，隱藏的佛
性顯，常樂我淨底佛果成。佛已有解脫迷執底經驗力，故永不復生迷執；又以曾經歷
迷執底境界，故遍知迷執中底事，這便是唯識底概觀。
<段/>由上底結論：一、天地人物雖在迷執分別中亦即是空無的。二、天地人物但從幽
深底迷執與顯著的分別所幻現的。三、山河大地實唯真如，真如實無山河大地。迷執
若除必不得仍有山河大地存在。譬如見病所見的華翳，實唯虛空，虛空實無見病所見
的華翳，見病若愈，必不得仍有華翳存在。今我們雖知但是真如，絕無物我，仍不消
滅者，以幽深的迷執未除故，亦如見病未愈，雖知空無華翳，華翳仍不消滅。佛二九
四九年四月二十五日，太虛。（見海刊三卷五期）
<頁 id="26p148"/>
<文>覆淨平居士書</文>
<段/>淨平善男子：汝今如是，吾亦歡喜！但此中無悟亦無悟者，弗存悟見，因見生慢
。今更字汝「護常」，當善為嚴淨護持平常之身口意行也！壬戌四月太虛字。（見海
刊三卷五期）
<頁 id="26p149"/>
<文>致梁任公書</文>
<段/>任公先生史席：曩者、承贈與中國歷史研究法之大著，今卒讀之下，獲帝網重重
之法界觀焉。隨推一史蹟之關繫，其引伸可以無盡，則剖一微塵出大千經典，夫亦何
奇之有！以之擴充為事事物物之研究法，誠吾人智慧之無盡藏哉！於中若窮三日之力
，卒考定奘師由貞觀元年赴印，具見獅子搏兔之精神，彌使欽景焉！唯所引涅槃經佛
說『從今日始，不聽弟子食肉』。及入楞伽經佛說：『我於象腋、央掘魔、涅槃、大
雲等一切修多羅中，不聽食肉』。謂涅槃經共認為佛臨滅度前數小時間所說，既象腋
等經已說，何得云『從今日始？鄙意象腋等經是對別機別說，涅槃始為諸弟子明制，
故不妨云從今日始。又涅槃時有通別，別在滅度一日夜，通則通於一化始終，故楞伽
不妨引涅槃。復次、釋尊入滅年代，邇因歐人據西藏文釋迦傳，及印度石柱刻文之阿
育王時代，巴利文之錫蘭島史等，作為旁證，日本人和之，先生亦主張之，咸趨重眾
<頁 id="26p150"/>
聖點記之說，推定佛寂在西紀前四百八十五年；而中國舊傳佛滅度於周穆王五十二年
，即西紀前九百五十年之說，勢將不能存立。然阿育王有二人，年代前後非一，既不
足據，而藏傳島史之傳說，恐更不如吾國傳說者之可信。至眾聖點記乃依善見律以傳
，善見律是解法藏部之四分律者，法藏部之分出在佛滅三百至四百年間，釋律之善見
論應更為晚出，當在佛寂四五百年間，由此善見律成立後始每一年一點計之；明佛滅
在周穆王之世，尤較可憑信也。隨感書請垂教，并訊大安！太虛和南。（見海刊三卷
十期）
<頁 id="26p151"/>
<文>覆月華居士書</文>
<段/>月華居士青及：寄來各件，可為逐漸發表於海潮音上。所舉四事，具徵宏法熱忱
，第一第二條尤見卓識！蓋此二條，世之無智者多為迷惑，而婦女沉溺其中者殊夥也
。第三條明年在北京西磚胡同法源寺開佛誕全國佛教聯合紀念會，居士等可聯合同志
多人，將所擬舉辦之事，用公函陳請該會施行可也。第四條，於京昔雖開辦，未能持
久；在漢二三年內或亦能成立耳。女佛學院雖在籌備，尚以女界中未能有積極負責進
行之人，故現猶未有成效可言耳。此復，即訊淨祺！太虛手書。（見海刊四卷一期）
<文>覆趙慧綸居士書</文>
<段/>慧綸賢士如晤：疊接來書，曷勝欣慰！惟以經濟困乏，恐不獲卒業，亦殊深為躊
躇！但祝君離諸障礙，進步自由耳！至陷第二日人之譏，此不足慮。何者？君能以佛
<頁 id="26p152"/>
法真理報酬教授者，令同覺悟，即真能報恩者。故函詢各節，佛法中之人天乘，可云
初乘；其各個的善惡與合眾的善惡，即是「別業」、「共業」。譯文與來書，已略更
正載海潮音，他日當可閱及之。反對者所云學佛者多愁病，此全是虛構之詞。云對女
子不平等，此亦小乘教法如是耳。專復，叩訊學安！太虛合十。（見海刊四卷三期）
<頁 id="26p153"/>
<文>與廖笏堂先生書（二通）</文>
<章>一</章>
<段/>笏堂先生慧鑒：時丁末葉，魔強法弱，往往有法身大士，乘悲願輪，扶持正教。
客歲大溈之事，賴熱心維繫，不惟衲等銘感，實乃佛陀贊喜、人天慶悅者已！頃者、
長沙僧界來函，稱湘省議會修改提寺產案，其結果仍公產提十分之六，私產提十分之
五。此等非法議案，無慮蠻橫無理，為稍有人心者所憤惋。且關于佛法前途，影響國
家興衰不少。所以者何？一省作俑，各省效尤，涓涓不塞，何所底極！衲等聞此驚告
，疾首痛心！念大法之傾危，實支拄之有責，奈狂瀾之方激，非孤掌之堪障。用特函
懇閣下，發護法心，作師子吼，轉請熊秉老領銜聯絡湖南旅京各同鄉及各名流，函電
湘省議會、省署、教育會，據理直斥，多方指導，開彼迷雲，滌茲妖孽，定顛扶危，
在此一舉。況長沙來函，亦云據實調查此案，操縱于少數教育界議員之手，其他之議
<頁 id="26p154"/>
員有中立者，亦有力爭不承認提產者。乘此風雨如晦、雞鳴不已之際，正好登高一呼
，喚醒彼夢。願公等疾趁此時，鼎力挽救，則庶幾法輪一轉，佛日重光，緇素國民胥
獲其益！江樹、燕雲，不勝引領待命之至！肅此，敬頌道安！諸維慈照不一。太虛啟
。（見海刊四卷三期）
<章>二</章>
<段/>笏堂先生大鑒：漢皋雁去，京國雲來，卓議名言，良深景佩！衲因憶民二國會初
開，嘗請願吾僧選舉當選之權。未幾國會顛播，致猶稽議，其書載于佛教月報，尚可
按覆也。乃者貴省省選，僧界亦同選舉，但仍無當選之權耳。然衲於此時，反不敢令
吾僧有茲矣。蓋議員當選，非賄莫成，非爭莫獲，而碌碌庸僧少受教育，未具阿羅之
德、菩薩之操，一入斯途，必將盡失其所貴乎有僧者，而僧翻可以無之也。故于發表
民九、十一期海潮音之整理僧伽制度論，乃主張僧伽祇守其卓遐清讓之風，以宏佛化
之普及為職，而由正信佛法之士女，組擁護佛教社，專為保障三寶，似較妥適。然順
<頁 id="26p155"/>
時因勢，未知孰為至宜！顧吾僧竟絕無注意及斯、商論及斯者，上者僅能自修，下者
反叢世詬，鮮有可與之共盡明教救世之責任者，斯則竊所深引為巨憂者也！設能藉公
之偉論，集國中緇素之視線以相研究於此，則何幸之！耑覆，即頌仁安！衲太虛和南
。（見海刊四卷四期）
<頁 id="26p156"/>
<文>覆周亮才先生書</文>
<段/>亮才先生左右：欣展來教，乃京華舊遊，恍然心目。忽聞人庵病歿，殊為悵悵！
夏邑何地？其病歿情狀，可得聞乎？人庵積學能文，信佛已篤，因之發心回向三寶者
頗眾；足下能為一殷人庵居士傳，以登海潮音否？盼盼！即訊秋祺！太虛合十。（見
海潮音四卷十期）
<文>覆徐潤琴居士書</文>
<段/>慧敷居士鑒：宜沙同遊，恍然猶在心目，而自春徂冬，忽將卒歲，每一回思，輒
為慨嘆！前聞抵省垣，正擬邀為一聚，旋悉以因病回沙。今得來示，頗令心慰！所云
經懺之事，佛言比丘乞食以資生命，此為今僧眾唯一乞食法門，能整理完善，洵為兩
利之道。但僧同散沙，各謀其食，寧有整理可言！無已、其將拙著整理僧伽制度論集
資刊行，各寺並由各縣長召集教務會議，以組一某某縣各寺院應赴經懺聯合處而整理
<頁 id="26p157"/>
之耳。此訊近益！太虛和南。（見海刊四卷十一期）
<文>致湖北教育廳長書</文>
<段/>逕啟者：聞近有國學館之設，誠為切要！但居今日而言國學，應不以舊日儒家之
故見自封。孔孟以外，周秦子學、漢清經學、魏晉玄學、隋唐佛學、宋明理學，何莫
非國學之粹乎！所分經、史、文、理四科，似祇收得孔孟及漢清、宋明儒之學，應添
子學、佛學二科，庶符國學名實，以隋、唐之大乘佛學，已成中國之特色。故縱因格
於舊貫，未能從根本為改作，亦可擴充理學一科，內分老、莊、荀、韓、墨諸子之子
學，魏、晉、六朝之三玄學，六朝、唐、五代、宋、元、明之佛學，宋、明、儒之道
學四系以隸屬之。據實，吾國之學，可分小──形聲意語、文──經史子集、實──
刑政德業、大──道德性命、四科，文、大二科，皆關內典；而經、史、子、集但可
為書之分類，不足為學之分類也。故依以分經、史、文、理四科，亦難允當。率陳梗
<頁 id="26p158"/>
概，敬希藻生廳長賜察！釋太虛和南言。（見海刊四卷十一期）
<文>覆張伯良居士書</文>
<段/>葆元居士慧鑒：奉到手書，喜慰有加！今日剝極將復，則當務之急，宜培植根本
人材，以備他日幹國棟家之用。唯識、因明之學，博大精微，實能擷科、哲諸學之奧
，而與一般學者以絕大之補助。誠如所云，能籌設一師範，專門研究，固為極善。然
在鄙意，更望令行全省各校，皆添設唯識一科，則提高與普及並進矣。又每年寒暑二
假，當召各屬校長及教育代表等集省開會，隨時導以佛化利益，使通達真俗無礙之理
，則教育之發展，當有不可思議者矣！草此敬復，藉頌道安！太虛和南。古十月二十
五日。（見海刊四卷十一期）
<文>致西北大學校長書</文>
<段/>佩青先生大鑒：夏初得示，知台駕有陝西之行。頃接回音，並賜大學章程，藉悉
<頁 id="26p159"/>
壹是。而貴大學成立之速，皆出宏謀碩畫，莫名欽佩！閱豫科有因明大意，而本科文
學院，於印度文化擷其精要，或可設一因明、唯識學講座，敬質高明以為然否？哲學
綱要已函購，遙承關照為感！專復，並訊起居吉祥！衲太虛和南。（見海刊五卷一期
）
<頁 id="26p160"/>
<文>與張純一居士書（二通）</文>
<章>一</章>
<段/>仲如先生道鑒：滬堧一晤，彈指六年，乘化觀物，應多至樂！曩讀大著，融通各
教談道書，改造基督教之討論等，雖知內秘外現，用心甚苦，然以時機欠熟，辭義含
隱，未能加以贊言。今閱與某女士書，有「當知真基督教即是一部分之佛教，故佛教
即是真基督教之骨髓，所以圓滿基督教之欠缺者也」。又云「不精研佛教，決不能了
解真基督之奧妙與欠缺及錯誤」。又云：「洋教不足道；專就真基督教言，其法門遠
不及佛教圓滿，其條理遠不及佛教邃密」。又云：「融通各教，皈命基督，僅對洋教
徒方便引導之說」。真若探予懷而達之君筆者，非先生之精通佛、耶，勇猛無畏，亦
不能為此語以援彼溺於洋教迷海中之大地群生也。從佛教之廣大而觀之，孔、老為菩
薩應化華土而階梯佛乘者，既瞭無可疑；則基督為菩薩應化歐土而階梯佛乘者，亦了
<頁 id="26p161"/>
然可知矣。故嘗論我國宋明來之理學、丹道，可稱為佛教之儒道宗，而今則更須有佛
教之基督宗，以救胥溺洋教之禍。今先生既言真基督教為佛教之一部分，則持「佛教
基督宗」之旨宏法西洋者，其責已得先生肩任之矣，欣幸何如！然據實定名，必應令
知基督僅為佛教之宗派──一部分，不得執此以概佛教，尤不得執偏以排佛教之全，
但當由此以漸通佛法為期，乃成妙方便門耳。此之妙方便門，淺之可救人免墮四惡，
得全人道；進之可拔人入天；再進之可通淨土宗、真言宗之徑路，而勇修菩薩利他之
行。今欲西洋被於佛化，殆非由此門不可，然非先生之荷負無畏，雖知亦不敢行也。
特申欽景，并頌教安！釋太虛和南。癸亥十一月廿六日。（見海刊五卷一期）
<章>二</章>
<段/>仲如先生大鑒：手教並致吳雷川君書，均敬讀。今夏廬山講演，務請駕臨，貴西
友高君，望速代邀同蒞！基督教進化為佛教，實為今日救世唯一之大事，能行此者，
是即救世主。大作諸篇光芒萬丈，語皆圓轉無礙，但同時令更知佛法之所由高，乃由
<頁 id="26p162"/>
三無數大劫所圓無上果覺海中之所流出，故其妙滿非孔、老、耶諸菩薩能及，尤為有
力。專此，順訊著安！太虛合十。四月十五日。（見海刊五卷四期）
<頁 id="26p163"/>
<文>覆袁聞純居士書</文>
<段/>聞純居士道鑒：前者大圓居士盛稱高致，心焉嚮慕！遂欲以中哲講席相煩，乃盛
德讓先，遜謝未遑，益令傾折無似。頃又蒙惠書，厚意殷虔，肫肫至誠，溢於言外；
惟過荷推獎，殊增愧耳！他日有相會之緣，其終駕臨鄂渚，俾獲光照歟！專此，並頌
淨祺！太虛和南。（見海刊五卷四期）
<文>復鄭雨生居士書</文>
<段/>雨生大居士澄照：欣接雲翰，如聞謦欬，宏法誠意，形於楮墨，翹首海天，曷勝
欽景！惟是過蒙獎飾，殊增愧慚耳！自覺書、海潮音蟬聯至今，衲雖稍效綿薄，實皆
出中外學佛諸公或資以財、或助以文，乃能保存及茲，流傳漸廣。而歷年荷大居士之
惠施者，尤獨深厚，此當率海內外諸閱海潮音者馨香以致其謝忱者也。今又承慨捐千
圓以充基本，彌徵見善勇為，他人莫及！如得大居士者十人，則海潮音之慧燈常耀，
<頁 id="26p164"/>
何至時虞飄蕩哉！先此馳謝，並祝道康！衲太虛和南。（見海刊五卷四期）
<文>致寶慶縣知事函</文>
<段/>縣長先生均鑒：敬啟者，頃接點石禪院來函稱：因修築牆腳，致與楊姓興訟。其
中情節，敝院亦未能遙測。但素聞點石禪院道風最高，自尊美公開闢叢林以來，常有
修行衲子，於中行持佛法，至今未衰。雖或因眾生難調難伏，偶生膠葛，而貴縣長為
一方之保障，乃佛法之外護，尚望特別擁護，隨緣開解，令道俗兩得其宜，則佛法甚
幸！世法甚幸！南望昭陵，企懷靡盡，惟大居士常護念之！肅此，敬請勛安！並希賜
覆！武昌佛學院院長釋太虛。（見海刊五卷七期）
<文>復張幻龍居士書</文>
<段/>鄂中佛徒，勇行者多，研理者鮮；得居士之問，不禁有足音跫然之喜。但前說在
<頁 id="26p165"/>
明五蘊即空空即五蘊之相即義，遂借喻即平常眼識所見「堅密」之石，由顯微鏡可見
為「不堅密」之相，以明即凡情所見之色、聖智可見為非色，即凡情所見之有，聖智
可見為非有，即凡情所見之空、聖智可見為不空，即凡情所見之無、聖智可見為不無
，故空色相即、有無相即。而以諸法即空故，諸法之定相不可得；空即諸法故，空之
定相亦不可得；若諸法若空之定相皆不可得，故諸法空（不可得）而空亦空（不可得
）。老聃「一」指「無名之樸」，「二」指依無名之樸所起「名」「實」相待之二，
「三」指名實之「二」對無名之「一」待合為三，三生萬物，則所謂「無名為天地之
始，有名為萬物之母」也。此但推論之名理，非為實證之智境，意存無名自然之實，
未達緣生性空之如，極之亦不過以名分位假──即對待假──推明空理而已。般若由
法和合假、受相續假、名對待假以明本空及無自性，由如實而證，乃如證而說，故徵
驗之科學反得引為喻也。三假皆可明無自性，明無自性即是明空，即以無自性謂空故
；能所空無自性，有無空無自性，固遣無可遣，泯無可泯也。此覆，幻龍居士慧照，
<頁 id="26p166"/>
並訊起居無量！太虛和南。（見海刊六卷二期）
<文>復岡田恒一先生書</文>
<段/>岡田先生閣下：去秋來承以貴報相贈，名論卓議，讀之至為欽佩！而采譯貴報之
大事，轉登敝處海潮音月刊者頻矣。今又荷華翰遙頒，獎飾逾恆，殊為感慚靡已！而
適予講經北京，有稽裁覆為歉。至東亞佛教大會，洵為盛舉，亦今交通便利時代，東
亞各地佛教徒應有之事。惟此間佛教徒眾，頗以省界、國界為佛教之障，各人皆願為
普遍大地之佛教教徒，而不願為某省、某國之佛教徒。故貴處佐伯僧正等，囑推中國
各省代表出席東亞大會，尚鮮得其同意，而僉謂當以超出國家之佛教徒名義，出席東
亞大會為宜。蓋昔之佛徒出家，今之佛徒進而主張出國，以謂不超出國家不足為真正
之佛徒，此論不知貴報以為如何？此希賜察，并加以指教為盼！釋太虛和南上。（見
海刊六卷四期）
<頁 id="26p167"/>
<文>復衛西琴先生書</文>
<段/>衛西琴先生大鑒：兩次傾談，極為心洽。今以依先生教育之宗旨而欲達其目的，
必須先從大乘佛化，以得到符合外內上下渾然一體之宇宙、人生實際之孔家儒化與大
乘佛化，乃能收事半功倍之效。承先生之誠懇垂問，謹以此意貢獻，幸參究之，並祝
得大成功！
<圖 n="images/17-0167.png">
　　　　　 　　　 外表形下的┐　　┌人世┐
　　　　　 　　　　　　　　 ├物質┤　　│
　　　　 　　 人生宇宙之真實┤　　├人群├渾然一體
　　　　 　　　　　　　　　 ├精神┤　　│
　　　　 　　　　 內容形上的┘　　└人心┘
　　　　西洋大部文化……偏於外表形下的
　　　　東洋一部文化……偏於內容形上的
</圖>
<頁 id="26p168"/>
<段/>孔家儒化，是符合外內下上渾然一體之宇宙人生實際施行者，注重之點，在乎人
群。如何調達人群之內心，使發為適宜人群性情之常德倫理，如何制用人群之外世，
使成為適宜人群生活之器具事物。
<段/>大乘佛化，是符合外內上下渾然一體之無限世界眾生實際施行者，注重之點，即
在無限世界眾生之實際，使之消除過患，成滿功德，平均發達，以至無上之佛法界。
（見海刊六卷六期）
<頁 id="26p169"/>
<文>與杜萬空居士書（三通）</文>
<章>一</章>
<段/>淨空居士覽：頃見所作東方論理學之一之三，意汝於因明、唯識之學，較昔年為
進矣；然略一瀏覽，覺汝於佛法雖窺一斑，未能昭徹。以之摭談華土之古今文學，稍
有堪針砭時弊處。然以儒、道諸子比附佛說，往往揚之太高，將凡語濫齊聖言，過同
魚目混珠，使人莫辨。至取五支論式代八股為作文法，縱皆牽強相配，亦等八股濫套
耳，知此何益！且言語文字學應歸五明內之聲明，如名句文身、八囀聲等，非屬論理
學之因明所攝；在中國則為小學──即六書音韻形訓等學。至文學之文體──若詩賦
論辯等，──文法──用字法、造句法、成篇成章結構法等──等，則近人之文通與
古人之文章流別等，書肆所在都有，在五明屬聲明或工巧明，亦非論理學之因明所攝
。汝於論理學之一學科，且未能認清何物，遽欲取來施諸應用，何粗心膽大之甚耶！
<頁 id="26p170"/>
<段/>應知論理學之論字，等於心理學之心字，物理學之物字，是名詞而非動詞。故論
理學非指議論道理之學說，乃指講明「運用思想言論之理法」──若宗因喻等。──
之一科專門學說，曰論理學耳。汝并論理學一名詞之意義未知，何得妄作東方論理學
；縱能欺人一隅，然使稍知因明之論理學者見之，豈不令鄙笑學佛者之狂且愚耶！汝
於因明一名及其中之各各名詞，十九誤解。如曰：法是天地間一切現量，又曰現相。
將現量解同現相，不知現量比量等，乃專指能緣智之差別名。換言之，即實智曰現量
，假智曰比量耳。汝乃妄指為所顯現之一切法相。又云：是故現量五支皆備，不知現
量且離名及類等分別，一字不存，五支焉備？殊不知三支、五支，正名為比量耳。又
不知聲論乃印度之一學派名，妄以論中所舉聲是無常例，謂是聲論；雜湊近人論理學
上所舉之人是必死例，謂是人論，配無常、無我之法印。殊不知聲是無常，由印度之
聲論外道妄執聲常，佛弟子破其妄執，往往對之說聲是無常，故論中舉以為例而已。
因明論在講明立論之法式，不在講此無常等理也。
<頁 id="26p171"/>
<段/>又言聲是問題，是無常是解決，則并通俗問題二字亦不了解。必有是非疑義始成
問題，無是非疑義即不成問題，單舉一個聲字，豈成問題？即對佛弟子言「聲是無常
」，亦不成問題，不成宗體，以相符極成故。必對主張聲常之聲論派，爭聲是常故；
或對未辨聲常無常之無智者，疑非無常故，有繼之提出理由證據之必要。對能解決之
理由、證據，此乃謂之問題；對能成立之因、喻，此乃謂之宗體；故唯立敵相爭是非
未判之宗體，乃謂之問題耳。五支之結，則是解決斷案；三支以宗之問題經因喻成立
後，即等於解決之斷案，故省結支不用。至五支之合支，即是三支之喻體。汝以「千
金之裘配喻體」，「非一狐之腋配喻依」，可知皆是胡說！又汝於因上、喻上之說明
，莫不錯亂，茲略言數例令推知耳。
<段/>又汝心經天地萬物有無始終證道圖，揆之唯識之理，亦帶謬解。汝若不援用因明
或唯識之名詞，不言是依據因明或唯識之學說，自造若干名詞以自成汝一家言，吾固
可聽不聞不問。今以汝之謬解，妄言因明學如是，唯識學如是，使不知者聞之，謬種
<頁 id="26p172"/>
流傳，習非成是；則後時雖遇明眼為之指正，彼亦將信疑參半，不能決了，汝誤己雖
小而誤人甚大！既係吾皈依弟子，吾不糾正汝，無人說汝，故不辭痛切直言也！要之
、汝但不亂談因明、唯識，汝亦可為人說法，唯切忌妄不知以為知耳。憐汝衰年篤學
，宏法心切，應即來天童受比丘戒，以法為師，亦說法為人之師，汝意云何？釋太虛
言。（見海刊六卷九期）
<章>二</章>
<段/>淨空居士覽：前見所刊東方論理學第一、三卷，曾略揭其謬，勸令停著。今又見
其二卷來，正欲重加批導，適君之信到矣。第二卷，通體有說真方售假葯之過，以名
題皆是，而義解全非也。須知因明學或論理學，為講明「運用思想言論的規範」之學
，與言語文字學或文學，雖不無關係，確乃另是一學。至此依「運用思想言論的規範
」以闡明何種學理，則本無拘限：道家依以明道家之理可也，儒家依以明儒家之理可
也，物理學依以明物理學之理可也，心理學依以明心理學之理可也，佛法依以明佛法
<頁 id="26p173"/>
之理可也，佛法一宗之天台宗依以明天台宗之理可也。雖可依此因明學或論理學，以
闡明各種學理，而各種學理，皆非此學，以此學在明「運用思想言論的規範」而已。
猶各種學說，雖皆不離文字，而文字則自為文字學也。故雖全不談佛法，亦不妨其為
論理學或因明學──若西洋論理學及足目因明等──；或雖全談佛法，亦不能成為論
理學及因明學──禪宗語錄等。君欲依此「運用思想言論之規範」以編為小學教科書
，亦無不可。但一、應名為小學國文教科書，不應名為因明學或論理學。二、對於論
理學或因明學之性質作用，及其專門名詞等，應先透徹了解，乃可應用。三、雖可一
喝不作一喝用，仍以不失其「一喝自相」為本。如供人坐倚之木椅，雖遇無柴時可充
薪，擊敵禦敵時可充武器，防夜時可作抵門之物，墊高時可作踏腳之用，但製椅仍以
供人坐倚之用為本。若不知此意，徒以欲取墊腳之用故，對於製成之椅，不識其自有
為坐倚用之價值，將其截低接長，東併西湊，卒之徒失其坐倚之用，而於墊腳之用，
亦仍不適宜，豈非愚癡顛倒！四、至改良進步其事，如已知製椅供人坐倚，求於坐倚
<頁 id="26p174"/>
更適宜之法，而另製之，如此成改良進步之論理學或因明學，乃可名為新論理學或新
因明學；非君欲充小學國文教科書之所編者得竊用其名，如指腳踏為最新之坐椅也。
望細參之，并訊禪悅！太虛復。（見海刊六卷九期）
<章>三</章>
<段/>淨空居士覽：佛音第三年第二期之最新東方論理學辯，已經閱悉。君濟時心切，
用意固善，惟對於因明法相之學，實未了徹，且聞思太無根柢，故雖率直淺露為言仍
囫圇致辯。世有因國文難解而改用白話者，君亦以因明書難讀難解，率意亂改；乃所
易者，卒為君之臆談，非是因明，所謂毀桌椅作踏腳用也。且深思之！太虛白。（見
海刊七卷四期）
<頁 id="26p175"/>
<文>致段執政書</文>
<段/>講經沙門太虛，謹致書段執政大鑒 ： 誦前致各省區軍民長官一電，陳述銷禍修
德、移兵為農之微恉，莫名欽景！故茲擷華夏之文化，體佛用儒；應世界之思潮，斟
今酌古，為我國人一揚榷焉。
<段/>一曰為學當以正覺為標的也：正者，忠實公正，誠之謂也。覺者，真知達見，明
之謂也，比來之言學者，衒奇說以自高，失其忠實之真知；矜偏曲以相競，亂其公平
之達見。播茲邪說，中于萌俗，生乎其心，害乎其政，此民生之所以不安，國群之所
以多患也！故不問其所治之學為亞、為歐、為科、為哲、為政法、為禮教，必也忠事
理之實，契以真知；公人情之平，衡之達見。誠正而明覺，明覺而誠正，則心地清而
世間寧矣。
<段/>二曰立行當以仁慈為根本也：德行雖廣，有根幹焉，儒曰仁恕，佛曰慈悲。自世
<頁 id="26p176"/>
人標發展私慾為進化之母，人以肥身家。蕃親族為務，國以逞強，積財富為專職，人
與人競，國與國爭，觀我國近年因擁兵據地而構禍頻頻者，胡莫非縱貪鬥狠之所致哉
！故期息亂歸治，必修慈心三昧，其道在繩己之過而勇改，憫人之苦而強恕，無我之
大悲漸充，體義之至仁斯普。本茲攄舒，萬行適應群化，則或剛、或柔、或嚴、或寬
、或急、或緩，粹然皆善矣！
<段/>三曰施政當以利便為準繩也：用平實之正智，依體群之大仁，凡所施為於政事者
，權其便宜，因以利導，使之害無不除，利無不獲。今我國地廣民眾而孱然至無以自
立者，則農工不興，地多棄財，兵匪為患，民莫安業也。現在四川西康已定為特別區
域，其他邊徼荒地，更不知凡幾！逐漸墾拓，俾成重鎮，無餉飢兵，雖百數十萬，失
業匪民雖數千百萬，亦何難安置哉！此屯兵興農，安民衛國，利便之道，莫逾於此。
由此發施政令，整理財政，振興工商，普及教育，皆可推行無限矣！國事萬端，綱舉
三要，願教邦人力圖成之！（見海刊六卷十期）
<頁 id="26p177"/>
<文>復徐兆熊先生書</文>
<段/>展誦來書，論教育若偏重精神或物質之任何一方面，皆足成弊，甚合鄙意。故前
此之論教育，於激成歐戰之動物教育既不謂然，於壓迫當前，求生天國，使猶太、印
度淪亡之天神教育，亦不謂然。而所言人倫教育與佛化教育，即為得精神、物質的中
和而平均發達之教育。人倫淺近，致遠猶泥；故唯佛化為能得各教育之利而不受其弊
，達到真正富強──西洋教育之目的──，倫理──中儒教育之目的──，及於此更
高之目的。惜君於佛學毫未研究，全不知吾此所謂之佛化教育為何物，乃例以菩龕佛
像，不衣不食，此則全出君之誤認，而於君所謂佛化教育無關也。此復，并希於佛化
稍研究焉！（見海刊六卷十期）
<頁 id="26p178"/>
<文>致駐日德使書</文>
<段/>大德國駐日公使台鑒：逕啟者：衲於去年十一月間赴東京佛教大會，得與貴使握
手言歡，並承招待殷勤，感謝奚似！承示他日衲赴美宣傳佛教時，可繞道歐洲，先往
貴國一遊；並承慨允致函駐華公使，為之介紹，感何可言！想此項函件，刻下早經發
出。如蒙再賜一大片或大函介紹，俾得持以晉謁，尤所盼感！專此，敬頌勛綏！衲太
虛和南。十五年一月十五日，時在蘇州。（見海刊七卷二期）
<頁 id="26p179"/>
<文>致孫總司令書</文>
<段/>馨公總司令崇鑒：伏誦篠電，治在順民，民在安居樂業，歷陳十數年戰禍天災慘
況，此而不惻然哀隱者，殆非人心也。至云轉貧為富，反弱為強，在當局者方寸一轉
移間耳。孔子有言：「修已以安百姓」，欲安百姓，斷在修已，尤為至理。然若何乃
能轉移各方當局者爭雄競長之念，易為仁讓而相調協？又若何乃能攝持此轉起之善心
而不敝，緝熙光明以歸民德於厚，則必有道也，第非今人所提倡之禳災、祈福、拜像
、諷經之佛化也。故唯在約取佛法、孔、老之精要，而習俗之迷著，則力須破除。請
為略陳其概。今人所急，雖在民富國強，然一懸富強為的，則爭端即由之以起，此近
今國際及國內戰亂之禍源也。有王道、有霸道、有戰國之道；懸富強為的以赴之，是
戰國之道也。倉廩實而知禮義，衣食足而知廉恥，所期在禮義廉恥，借富強為之階進
，是霸道也。足食足兵足信，不得已而去兵而去食，雖死而信不棄，是王道也。竊冀
<頁 id="26p180"/>
公之能從於王霸之道也！猶有進者，觀今國內，唯治下之東南數省，人物較為完整；
風行草偃，近悅遠來，則天下炊累矣！肅此，祗叩勛安！衲太虛自杭州佛學會拜啟。
（見東方文化）
<頁 id="26p181"/>
<文>致雲南唐省長書</文>
<段/>蓂公省長崇鑒：允欽威德，意必從禪那般若中來！曩荷電邀，即圖參謁，以事牽
率，未遂所懷。頃與王夢菊居士過從，每聞勝行，彌深嚮慕！蓋環顧華國，殺機遍發
，茲晉省亦淪戰渦；而卓然獲保寧謐者，唯公之治下耳。按庶民所求，本祇在安生樂
業而已。有能遂民之欲者，則翕然歸往，將如赤子之就慈母。孔孟之言王道，方百里
、方七十里、方五十里皆足致之，況泱泱大風之雲南歟！而所難者得人心也。以衲之
愚，竊謂公命世英豪，宜膺救國救世之大任。然其起點，乃在乎睦鄰以止外紛，專志
以隆內治。外紛止則軍備簡，內治隆則政教修，軌乎正覺，動於大悲，集滇才以行滇
民之所欲行，出滇財以施滇民之所欲施，則資生之情暢，而禮義之性充，滇之富皆公
之富，滇之榮皆公之榮，既安且尊，天下仰之。由是推之全國，如順水使舟，更何阻
滯？廓而大之，菩薩之道，亦造端乎此矣。十年而國必寧，卅年而世可平，以公託質
<頁 id="26p182"/>
之高而憑勢之厚，宜有如斯盛德大業，昭當代而垂後世焉！為天下蒼生，曷勝祝禱之
至！肅此，祇頌勳祺！釋太虛上言。（見海刊七卷六期）
<頁 id="26p183"/>
<文>覆楊毓芬居士書</文>
<段/>蝶甫居士大鑒：惠函備悉。居士蒿目時艱，努力佛化，情殷悲憫，欽仰欽仰！至
囑出版佛教畫報，誠為美舉，已交幹事部策劃進行。擬由本社北京辦事處出版，希先
與胡子笏社長磋商組織各項：一、編輯人員，二、刊內組織，三、借地址，四、經費
，五、銷路，六、報之名稱。以上商妥示知，以便備文聘請各職員，並辦立案事。特
復。順祝法樂！太虛。（見海刊七卷九期）
<文>致蔣慧雄蘇慧純二居士書</文>
<段/>慧雄、慧純二居士清鑒：講經會籌備經過，得來函，籍悉一一，殊慰！王君曾來
函，對于星洲諸居士之熱心籌備，亦多贊美之辭。僅云：彼因政事關係回廈，可見其
同心為法也。當以函慰之，以安其心！惟衲在杭明日講畢，而北京開聯合佛學會講演
<頁 id="26p184"/>
，會會為汪大燮、熊希齡諸元老，與學界同人發起，請衲主講，期以兩旬：及途中往
返，恐非一月又半不能畢事。故赴星之最早日期，亦須在陰曆七月半間，預定八月初
一開講，當可來得及也。上海日興行云已匯來規銀四百兩，覆函暫存，屆時收用耳。
為適機宜，現作「建設人間淨土論」，擬在星洲講之，或印好帶來也。兼可由貴處逕
向武昌察院坡正信印務館，購「維摩講義、佛乘宗要論」各三百本，以備或講此二種
之用，約匯百圓可也。專此，並頌天恩、葆光、漢民、俊承、克章、子暉暨職員諸公
均安！（見海刊七卷十期）
<文>致李鐵民先生書</文>
<段/>鐵民先生：屢讀大作，承獎飾逾恆，殊愧！惟提倡佛化之熱忱，則赫然具瞻矣。
惟衲不久他去，而星洲所需者，則要有少數有思想者，來成一佛學研究之小團體，為
宣傳佛教之中堅。天福宮將有此種之組織，如荷加入。共同研究，則未始非星僑之福
<頁 id="26p185"/>
也！太虛扶病不莊。（見海刊七卷十期）
<文>致林宰平先生書</文>
<段/>宰平先生大鑒：違教云久，時切思慕。比讀大著「李石岑人生哲學序，所主張之
自然的及非個人的人生哲學，與虛曩在星洲講演之無我緣成的人生世界，大意相同。
以尊意說自然在明無我見，說非個人在明眾緣成故──或自然即緣成，非個人即無我
亦可，以無我故緣成，緣成故無我也──。此無我緣成，實為萬有真相，然先生獨能
委婉曲折，言盡其致，說破一般科學、哲學者之毛病，有鑒空衡平之概。以之知先生
比年於佛學上用功之得力，殆非一般囂然以學佛稱者堪及耳！欽服欽服！太虛白。（
見海刊八卷十二期）
<文>復楊棣棠居士書</文>
<頁 id="26p186"/>
<段/>棣棠居士大鑒：屢誦大著，見義之切，衛道之勇，宏法之誠，度人之懇，有一時
無兩之概，特奉書以申拳拳！即頌慧安！太虛和南。（見居士林林刊第十二期）
<頁 id="26p187"/>
<文>致吳稚暉先生書</文>
<段/>稚暉先生：我曾見過先生兩三面，也曾對先生的文字發生過一次交涉，但恐先生
都不曾注意及之，我雖是個佛徒，行為上似乎也還規矩，在今日一般佛徒眼中，實視
為一個很不安分的。二十年前，的確從一日本留學朋友帶回的書籍中，接受了孫中山
的三民主義，嚴又陵所介紹的思想，章太炎的五無論，康長素的大同書，譚嗣同的仁
學等。旅遊粵，又得讀了新世紀，接受了巴枯寧、克魯泡特金等思想。不久、又發表
了無上帝無靈魂的無神論。廢姓的師復等，也曾作了朋友。嗣後，更回轉去將宋、明
、六朝、周、秦的中國書研究了一番。我雖不懂西洋文字，有介紹西洋思想的新譯新
著出來，亦必買一本看看，然自信我的思想本質，仍完全得之佛學的。行佛行，言佛
言，也還一致。不過以為有西洋近代的科學，則佛學的真理可多得明證；有西洋近代
的社會文化及克魯泡特金等思想，則佛學漸可見之實行。馬克思主義，我是向來看不
<頁 id="26p188"/>
起的，我自己是以為實行上最低限度也必克魯泡特金才可；但隨俗上，則難齊一，只
可隨民族邦國的風習上漸求改進。
<段/>十年來感人世的不安寧，嘗出其所信，以與世人相見，注重於佛學教人做人的原
理，融攝中國的文化及西洋近代的文明，冀中國、印度等勇猛精進，不落於西洋之後
，而西洋亦為溫和的進化，梁漱溟譏為欲以「人乘」將佛學擴充到人生上來者是。其
實、佛學本從人生做起的，其讚美人生，要人生不可虛生，遂漸漸推到廣遠的超人境
界，與先生從招呼朋友推到覆天載地的仁愛，實無大差異，並非是我代為擴充起來的
。不過梁漱溟誤認印度灰滅的外道為佛學，並認灰滅的外道為最高明的，以為不可將
這最高明的辦法此時拿來賤用了，致此時仍得不著這最高明的辦法的好處，反使他日
到用得著的時候沒有可用了。乃臆造出三種人生的三條路，謂此時當走儒家持中的一
條路，欲推開了佛學，生吞了近代西洋化，讓儒家出來獨霸。這全是宋、明儒尊自民
族斥他民族的偏見，李石岑批評得好，人生那曾有這三條路，只有一條浩浩蕩蕩向前
<頁 id="26p189"/>
進達光明正覺的大路。第二路只是進行上在適當的時期暫休息一下，第三路只是進行
上遇了障礙的反動。我作的人生觀的科學，也曾批評一過，不過講明旋螺形的進化，
比李君稍為曲折一些，與先生的卻頗相近。然智小謀大，近年來弄得雖不曾變成乩壇
式的道院、同善社等相似，而腐化、癖化者實居多數。正猶先生的結果，與陳仲英、
丁芸軒行過先施公司、永安公司之間，丁先生所發的慨嘆一樣可歎，故現今我又暫時
閉起門來。
<段/>但我終信從釋迦以來的真佛學，僅在極少數的學者。如偃鼠飲河一般，各得一飽
，從未行到人世上來，人世上亦從未認清過他的真面目，真似空谷幽蘭一般的芳潔。
人文史上，惟印度的阿育王略曾實行過一點，載在世界史綱上韋爾斯的公道話，稍平
心的當皆可值得一顧。以印度的民族是新舊婆羅門教及回教的，中國民族是儒教及神
仙的，其他日本、西藏等等是牛鬼蛇神的神道的；佛的儀制，雖容留若干在中國流行
著，都是隨各民族風習遷就成的，其遺教是但保存於極少數的專門學者的。若想拿出
<頁 id="26p190"/>
來公之大眾，稍稍移風易俗，不難立被排斥的。但我想：近今的人世既有了以公平態
度研求事物真相的科學，又有了打開族拘國拘教拘以至「人拘」的克魯泡特金等思想
，似乎是應可拿出來供之人世了，惟上下古今天空海闊若先生似的，庶其能諒解之
了！
<段/>我今寫信與先生的動機有二種：一、因我所作的人生觀的科學上，末後有批評先
生之黑漆一團的話。我當時謂中國近來有兩種人生觀最有力量，一是梁漱溟的三條路
，二是吳稚暉的黑漆一團，接著將梁先生的及先生的統統批評一下，以謂從黑漆一團
到黑漆兆兆兆兆團，鬧到底，終究是些渾蛋，不如高唱也無皮血也無毛，拿來吞了罷
！然我當時未讀到登在太平洋雜誌上的全文，但在張東蓀的科學與哲學上讀得幾句引
來的句。一方面認著所言頗有力量，一方面下了不滿足的批評，然其意也不過胡適之
所謂『單是登台演劇，紅進綠出，有何意義』而已。然心中到底掛念著先生的全文，
不知到底說些什麼！近日看見了群眾書局出版了先生全集的廣告，乃急託人買了一部
<頁 id="26p191"/>
來一讀，讀完了先生的一個新信仰的宇宙觀及人生觀，乃知以前的大膽批評，大錯特
錯。以先生通篇的意思，實與我相近，並非是黑漆的胡鬧，乃是要演成很光明，很真
善美的。我前此的誤會程度，真不下先生當初聽到孫文二字，誤會為一定是紅眉毛綠
眼睛的強盜。──我還無忌憚無覆蓋的告訴先生：我廿年前雖讀過中山先生的三民主
義演說，但直到今年以前，尚不曾讀到孫先生的三民主義全書。所以去年與朋友閒談
，謂三民主義是在清季的時候，華民已失其國時，講來恢復其故國的。今民已復國，
當更講由民建國的三國主義：一、國際和平主義，未得平等當求得平等，既得平等不
還以不平等壓迫他國，并扶助被壓迫之他國，使皆得平等。二、國政公治主義，以施
行公開的公平的真民治。三、國富充勻主義，當充分的興農工商而使財力全國調勻。
至今年讀了中山全書，遂知孫先生近年所講的三民主義，已擴充二十年前的範圍，而
國際平和等等，早包括在三民主義中。這也是我大膽妄說的過舉，今因連想附及──
，──這是我要向先生求恕其鹵莽的。
<頁 id="26p192"/>
<段/>二、因先生似乎受了西洋人對於耶穌教或其它宗教的無神論或非宗教論的暗示，
對於佛學是不屑一覽或無暇一顧的。所以怎麼樣叫做佛？佛學是什麼？先生是始終看
佛作鬼神或上帝及靈魂一般的東西。 (或聽丁仲祐先生等謂學佛當先明鬼神說──，
──力為排斥。然此種神等迷信，在佛陀的學說中盡量排斥，排斥的最乾淨，實在非
無政府主義者等之可及。隨便拿開百論等書，皆可見到。佛陀者，不過是個對於事物
真相有正確知識的先覺者，我們對之稱為善友，乃為一能引導我們認宇宙事物真是如
此的真相──真如，得到正確覺知的知識──正覺之好朋友而已，如何可當他鬼神上
帝般看待！如何好拿佛的學說來放在希伯來、亞剌伯及婆羅門等宗教一堆。中國民族
今以中山先生學說為先覺者遺教，然則亦看之為上帝及宗教耶！我今為釋迦及其遺教
辨白，正猶先生為周剛直般一個朋友無辜被人殺害而辨白，在確能平恕的先生，諒不
以我言為忤。然先生後來又受梁漱溟謂佛學是定向後求滅一條路而不是理智的暗示，
遂咬定佛學是人死觀，專以反歸黑漆一團為事的，排斥之尤力。按胡適之等皆受了此
<頁 id="26p193"/>
種梁漱溟暗示的，然韋爾斯則知釋迦為世界理智成功之銳利的，攤開其因明論及俱舍
論、成唯識論等一看，其理智之充滿是不待言了。
<段/>至向後求滅，乃印度的斷滅外道，小乘亦不如此。小乘固然是個人的消極道德，
近似先生所謂『化了勞力吃不到飯，還是不願意奪別人飯來吃，也便算作難能可貴』
的一流。然亦完全是以理智成功的，極至餓死不做賊，乃由理智深觀事物真相，眾緣
和合假名為我，其實不殊非我，變化連續暫現為我，其實瞬即非我。然若憑直覺堅執
為我，妄欲長生不死，不能施用理智糾正，以至殺他、奪他、盜他、偷他而不恤，則
於一團兆兆兆團的眾緣變化大流中，將遺留一惡運動而激生種種惡反應。由此觀察，
連做賊等為惡的動機，也完全剷除了──即小乘所謂涅槃或寂滅及解脫。寧捨假名暫
現之我，決不更為害及眾緣變化大流之惡，世緣不艱，亦隨其能出而福利眾生，有時
為入群化俗之哲人，有時為清風明月之高隱，非斷滅之謂，然此固猶祇能完成消極之
道德者。在大乘則不然，略近先生所謂能夠想出許多飯來給人吃。自然最好的一流─
<頁 id="26p194"/>
─布施、精進等，亦即是由招呼朋友而至覆天載地的仁愛之一流──喜捨慈悲等，其
結果自然也有許多近於神工鬼斧而造成星辰日月飛潛動植的奇觀處，也有許多近於神
工鬼斧而造成銧質爐以太開火星航路結月球探隊生些機械性小孩以助萬有熱鬧處，然
實不是什麼鬼怪，其初步亦先從人生的吃飯問題做起，由吃飯做到人偶的相化，再做
到人與動物的相化，再做到人與植物的相化，再做到人與地質的相化──毛廁裏石頭
也活起來了──再做到超人與天體的相化，再做到超超人與宇宙的相化，再做到宇宙
為身身為宇宙的圓化──參考自由史觀教育節中所講七重的旋螺形進化。滲透了洞明
了兆兆兆兆團，非常非斷的變化永無窮極，更不還歸黑漆一團。循先生之道，終必還
歸黑漆團；循佛之道，則有進而不退，則與先生同而不同，似唯此之一點。然就吃飯
的初步辦法，與先生盡心所定的四條標準，幾乎多是說過的。且蔬食等多是實行的，
其講求當如何勤勇精進，當如何設法生多量物產以博濟群有，也多曾盡心過。就釋迦
捨國之動機，既為救眾生之苦；入山習禪，乃循印度之俗；其正覺後之勤勞為眾宣化
<頁 id="26p195"/>
，語君長以治國，語夫婦以齊家，平易可行，不是空談白話，若先生所謂西洋的個人
私德，在律儀上幾乎談得詳過百倍，末流降至於宋以來的僧林，猶為宋儒嘆為三代禮
樂在於是。而近今一二稍具律儀的僧林，亦為西洋人讚其唾痰於袖中的手巾，及分飯
而食，淨除爪髮等，有彼方的美風（見某西人筆記）。夫佛的主義，見之言行者如此
，而先生動曰人死觀，曰躐蹋懶惰，真不知何所據而云然？先生以平心實察求事理之
真的科學態度為態度，竊以謂不應如此架詞以誣枉也。
<段/>若曰：觀之印度民族而知然，則印度無佛的學派千年矣；且其學原始亦僅傳持於
其學派之學者間，未嘗民族化，而千年來則唯婆羅門教、回教而已。若曰徵之中國現
今佛徒而知然，則現今的一般佛徒，皆歷代帝王以神鬼愚民所養成，稍知佛的主義者
，又疇認其為佛徒者。少數佛學者則為儒教及近來西洋教等排斥，在山林內安分以營
其隱逸生活，似亦先生所謂難能可貴的一流。先生為熱心科學及無政府主義者，於此
無神、無宗教、無民族性、無階級性，且勤求理智實行進化人生以至超人的學派，似
<頁 id="26p196"/>
宜提攜而不應排斥。然先生或以謂其如弄到『蛇鼠黃狼，一齊顯靈，廿四夜灶君的上
天，耀武揚威，農民的辛苦粒米，都裝入妖巫道姑袋裏』何！然此等與佛學無關，猶
之『半洋半相的男女，桃紅柳綠的創作，無恥苟偷的豬仔』，與先生等所鼓吹的科學
無關也。果能平恕，自可相喻無言。抑盲目地攻擊科學者，若舉此等為科學的代表，
固反對不到科學，而此等反可依科學為靠山，致無恥苟偷等不能去除，科學等真相反
被障而不能使人民得到實益。然盲目地攻擊佛學者，若舉蛇鼠顯靈等為佛學代表，固
亦反對不到佛學、而此等反可依佛學為靠山，致妖巫道姑等不能去除，佛學等真相反
被障而不能使人民得到實益。何如分別出真的佛學是如何若何，真的科學是如何若何
，使妖巫苟偷等皆不能依附為障，然後聯合而肅清妖巫苟偷等類，收除弊興利的實益
，較為兩得。
<段/>然先生或以謂既有了西洋近代的科學，則佛學等等更用不著，何須留著徒亂人意
。然所貴乎科學之理智，以其能以公平的態度，分析考察真偽，去偽存真，搜集一切
<頁 id="26p197"/>
真理以成為簡明詳確的公式，使人了然無惑，可信可行也。若專任好惡之情，籠統排
擊，知者固不為動，而不知者仍熒惑莫解，則科學非示人以真的公理，亦為少數學者
撐持門面之具矣！且佛陀學重實驗以構成理智而開物成物的態度，雖同近代西洋科學
，同可謂之科學：然其增進實驗能力的方法，則有其同異。同者、科學以器械──若
望遠鏡及化藥等──助增官覺，取自身以外的事物為對象而實驗，佛學者固皆可照辦
。言其異、則佛學更以所得的理智，進取自身為實驗之對像，首分析觀察無始來經驗
的結晶本能直覺，排除其謬習而擴充為進化的本能直覺，為心理的改造，心理的改造
一度成功，進而為生理的改造，更進而為物理的改造。依改造過的物理、生理、心理
，開物成務的功用增進，宇宙為之一度擴充，更進為心理、生理、物理的改造。換言
之，即以改進身心官覺用為實驗的器械，一度提高，一度擴大，一度擴大，一度提高
，如此眾緣和合變化相續而不已，連宇宙也為之改造。地球是三百兆年的暫局，人類
是六兆年的暫局，六兆年後可有超人的一期，這是先生所信的，如此則可謂近代西洋
<頁 id="26p198"/>
的科學是人的科學，佛的科學可謂「人到超人」的科學──人生觀的科學上，謂之狹
義科學與廣義科學──。然在科學所講的科學，縱可演成超人，到了六百兆年的地球
暫局告終，或六千兆年的太陽系暫局告終，卒無辦法，──蔡孑民先生的教育方針，
亦為此說──，仍不得不歸還黑漆一團，變成人死觀。且六百兆年、六千兆年若放在
兆兆兆兆兆年中──若佛說的阿僧祇劫等──，也不過等於先生所說地球六百兆年的
一日或一小時，演得一小時戲的人生即永歸黑漆，縱令黑漆再開新局，然前演一小時
的人生與此固已無關係，則精彩的人生戲劇，也不過同先生所說的精蟲在玻璃片上鬧
了數分鐘相等，仍逃不了胡適之紅進綠出有何意義的話，而實實在在只成個一小時即
歸黑漆的人死觀。但我昔在人生觀的科學，曾謂先生的黑漆一團，也可謂模仿佛學中
有身器（質），有種子（力）的阿賴耶識而假設。然一進入佛的科學，則此眾緣變化
的大流，遂成個變化永無窮極的。當此日球地球的開始，其意志情感的衝動──或但
曰力──，亦由前前無始來的經驗積集而來，非是無端突起，故今經過了產生太陽及
<頁 id="26p199"/>
地球等行星與地球上生物人類超人等等，變到毀壞，然其續續變化的質力流中，又增
了不知若干的新經驗積成的本能直覺情感，故後後無終中一次二次乃至兆兆兆兆兆兆
次再開新局的時候，此時一人一秒所演的人生，與之永有關係。我們不能傾向真美善
而演得不良，便影響將來的日局變得愈加不良：我們能傾向真美善而演得精彩，則影
響將來的日局變得愈加精彩。由惡多善少進到善多惡少，更進到無惡純善，由是善善
增高擴大，有進無退，永無止境──此即大乘涅槃──，而我們一人一秒所演的人生
，亦有永遠的意義及價值。且一太陽系方成，他一太陽系或方壞，一太陽系方長進，
他一太陽系或方衰退，若水上漚泡的或起或滅然，此成而吸彼壞，此衰而助彼長，展
轉關係，我們一人一秒演得真美善不真美善，皆能影響一恆星系以至兆兆兆兆兆兆恆
星系，由闇多明少進到明多闇少，更進到無闇純明，由是明明增高擴大，有進無退，
遍無邊際──此即大乘正覺──；而我們一時一秒所演的人生，亦有普遍的意義及價
值。此雖充類至盡之語──這兩段可應用愛恩斯坦的相對論為渡橋──，而我們現實
<頁 id="26p200"/>
的人生上即不能不為此假設，否則局於一種情境內姑且胡鬧，亦即可局於一小時內，
但顧目前，不恤一切，成一各人各占一小時即死的人死觀，說什麼吃飯、生小孩、招
呼朋友以至科學及黑漆一團等，一概毫無意義。故我們要有人生意義，要由人進超人
，要由地球暫局演進為無量恆星壞成相續的無始終無邊中變化大流，故我們要有近代
西洋科學，尤要有佛的科學。
<段/>然行遠自邇，登高自卑，尤其是我們中國人，在今日更當從連名數都還沒有的幼
稚園小學場做起，做練官覺重感驗的新農工商教育工夫，由是增進乃有基礎，而不外
治生器藝為本之意。然徒販些洋貨來裝在身上、注入腦中的教育，實非科學教育的真
方法。然事非一概，因已成年的人，大都已成為教不會新把戲的老狗，程度性情種種
不齊。固有習科學或孔學、或佛學等而成君子的，亦有成小人的，亦有都無所知的，
亦有博通融貫的。攻偏藥愚，不妨隨宜修學。且中外交通，往來互達，西洋人不妨對
東方人有所言，東方人亦不妨對西洋人有所言，一言傳布，全球可聞，歐洲激進疲悶
<頁 id="26p201"/>
之餘，暫得老、莊、孔、孟思想為寧放，以蘇息其精力，更推以向前趣正覺──正覺
作排去誤謬知識的正確知識解，有直覺、理智二種。誤謬知識即非量，非量亦通於直
覺、理智，然直覺有含非量或不含非量，猶理智或有錯誤或無錯誤。梁漱溟以直覺為
非量，謬甚──的佛學，愈加勤勇科學，亦無不宜。故除各種靈魂上帝等迷信，在今
日已確知其為錯謬思想且已毫無用處者外，其餘有關於人群調和及人生進化的真理，
固不妨平等發揮，以供眾緣變化之消息亭毒。先生以為孔、佛等學在個人自行雖可，
但不應昌言於眾者，可知不然。我們除未成年的學生暫規定其應學的範圍外，對成年
人固不能挾一我智人愚之見，而唯當自陳其合理之說以憑擇而已。論我自己。固連幼
稚園的教育程度都沒有，然亦有上下古今、招呼朋友的意思，故不禁言之滔滔，惟先
生賜教！并請大安！太虛白。（見海刊九卷一期）
<頁 id="26p202"/>
<文>致閻百川總司令書</文>
<段/>百川總司令仁者：憶前年過晉，備承優遇，在貴署暢情劇談，舉凡天人之故，政
教之微，無不傾懷放抱而出之，誠快事也！別來忽三易寒暑矣，盱衡各方渠率，殆皆
有蹶竭以赴之概。惟仁者休休有容，卓然保持常度，且揭十三年來實行而不事空談之
三民主義，使中外欽服，然後益佩仁者之大過人也。今海內洶洶未即平者，徒以張君
雨亭未宣布服從三民主義，馮君煥章，唐君孟瀟未宣布討共耳。而數月來每聞列強有
進佔吾國沿海諸省風說，今上海長江軍艦麇集，日本增兵華北，而各國亦將繼之而進
，此國族危急存亡之秋！吾國內群雄，當併集三民主義之下，一德一心，協抗外侮，
豈尚容各豎旗幟以相逐乎！然非於各方皆景仰之仁者出而斡旋，又孰能扇以和風而消
其積痞哉！惟善為融內以應外，使生民少受一分塗炭，亦佛法與樂拔苦之慈悲也，故
冒昧言之。又太虛今將赴坎拿大之世界教育會議後，游歷美、歐，講演中國佛儒之文
<頁 id="26p203"/>
化；儻蒙示我南鍼，加以贊助，則何幸如之！肅此，祇頌勳綏！釋太虛謹啟。（見海
刊九卷一期）
<頁 id="26p204"/>
<文>致李石曾先生書</文>
<段/>石曾先生道鑒：欽景高德，每悵緣慳，邂逅雲林，曷勝欣幸！昨聞唯一多一之論
，今思實唯一及實多一，均有違事物真相，而假唯一假多一，則皆可順真相而說。何
者？實唯一近於執常一用之我執，實多一近於執有各體之法執；捨唯一而取多一，近
於小乘之破我執而存法執，故多一雖較唯一為勝，亦宜捨之。如觀一事，由多方面為
關係而集成，故無實唯一；同時復觀彼多方面關係，亦一一依此一事為關係而發現，
故無實多一。反之、則一事集成由於一一，故實無此一事而唯彼一一，可假說有多一
而無唯一；又一一發現依於一事，故實無彼一一而唯此一事，可假說有唯一而無多一
。無實曰空，假說曰假，觀事物真相之即空即假曰中。先生雅量沖懷，應不以直陳管
見為忤，幸評正之！專此，即頌靜安！太虛謹白。（見海刊九卷一期）
<頁 id="26p205"/>
<文>復黃懺華居士書（二通）</文>
<章>一</章>
<段/>懺華仁者鑒：來問蓋由無始熏習所集成之現識業流，非依教解理所能轉染成淨，
必由行而致果乃有效力。行果不論其高者，即台家所謂觀行即佛，已不易致，能致此
，其功用已非凡矣。以大乘是全法界之系統，全達本空之無染無淨，恒轉之非常非斷
，不畏生死煩惱，長劫積行而致，求速效，則小乘遠離眾緣，但空自我之戒定慧行，
較易成功。出家者，正解深欲，則一生專修，大抵可證果位。然即用精察勘破世界之
道，以精察勘破日常心行，所謂燈原是火，不須另求也。太虛。（見海刊九卷一期）
<章>二</章>
<段/>懺華開士覽：展讀惠柬，超俗之思，溢於言表，遊心之遠，則朝市適成大隱。請
持慈宗三要，為寄託之內樂地，何如？學會近況，曾得誠善函告。惟漠無常費，慮難
<頁 id="26p206"/>
久持，足下其兼圖之！入川在即，而溽暑惱人，頗躊躇了！順訊時佳！太虛手復。七
月二十六日。（見海刊十一卷七期）
<頁 id="26p207"/>
<文>致薛部長書</文>
<段/>展奉批及賜函，所陳者敬悉已蒙采擇，莫名感紉！閱七月四日報載大部行政綱領
，九、「改正禮俗」，內分：一、定禮制，二、定服制，三、改良不善風俗。十、「
寺廟登記」：一、調查管理寺廟僧道，二、調查管理教會教民及其財產。具徵對於禮
俗宗教之至意。惟內容詳細雖未能知，而察大部之現制，以禮俗宗教等僅屬於警政司
之一科，似有未備。北平前此之內務部，設禮俗司，內分宗教等科，名義亦欠周正。
鄙意大部應添設一禮教司，內分禮俗科、祀廟科、宗教科。禮俗科辦理定禮制，定服
制，改良不善風俗，提倡良善風俗等事宜；祀廟科包括不屬於宗教之祀館、祀廟，如
先賢祠，先烈祠，各祀神之會館，及各姓之宗祠，與孔廟、關廟、岳廟等，及城隍廟
、土地廟，各種習俗上之魯班廟、老郎廟、娘娘廟之類，釐訂其應革、應興、應改善
及如何管理之辦法；宗教科則包括基督教、天主教、佛教、道教、回教等。各國或中
<頁 id="26p208"/>
國公認之宗教，宜由大部召集一全國宗教會議，以議訂一宗教行政條例，內分一、修
正及發揚各宗教之教義。二、規定各宗教之教團組織法，三、規定各宗教寺院菴堂或
教會等財產管理法，四、改良各宗教之儀制，五、規定各宗教管理人及傳教師等之獎
懲法，然後頒布各省依條例執行。竊禮教之良否，與世道人心，民風國俗之關係匪鮮
。今值訓政開始，又適逢振作有為勵精圖治之部長當其事，其望能樹立百年遠大之基
，選任專家，悉心考訂！為此再呈愚見，祈鑒核采納為幸！專肅，并頌勛綏！釋太虛
謹上。七月七日。（見海刊九卷六期）
<頁 id="26p209"/>
<文>與胡適之書</文>
<段/>適之先生：在現代評論讀了大著的菩提達磨，因我對于這事也曾用過一回推攷，
特寫出寄上。我以為：洛陽伽藍記上所載的菩提達摩，是的確有這個波斯胡僧的，但
卻不是後來禪宗奉為初祖的菩提達摩。禪宗所奉為初祖的事實上人物，應是先生在嵩
山少林寺為魏君臣道俗舉國奉為大禪師的佛陀扇多。至其名字，則是後來禪宗的人，
為避去佛陀扇多，乃影借達摩波羅與菩提達摩、菩提流支的名字，另用此名立為祖的
。略言其證據有三種：一、奇異的禪風，由佛陀扇多後漸昌。二、傳達摩與流支不合
，然此實為扇多與流支議地論不合之故事。三、二祖神光──慧可，即傳扇多禪的慧
光律師，一名折成二名。至宣律師僧傳所載，則出於禪宗傳說流行後，更采伽藍記一
百五十歲之說而成。這點意見，或可備哲學史的參攷。（見海刊九卷六期）
<頁 id="26p210"/>
<文>致蔣總司令書</文>
<段/>介公澂照：太虛至歐，本為宣揚三民主義所根據之中國民族文化精神及佛學。來
日在巴黎東方博物館演講，聽者六七百人，皆各國名人，由該院院長翻譯，結果大生
效力。昨今兩日，其學者名流紛來訪問，遂提出在歐洲或美洲設立一世界佛學院，以
昌明佛學，陶鑄文化，增進人生之福慧，造成世界之安樂為宗旨。由各國熟心佛學者
設立，以研究超國族之世界性佛學，大荷贊許。推太虛為創議人，簽名發起，已得希
爾法勒肥、費奴爾、伯里和、馬斯博、德未愛威爾加、爾伯底女士、佛雪、普里流斯
奇、哈根、馬松阿塞爾、庫郎、格拉乃、威努、愛斯克拉、臘爾哇、臘爾女士、布臘
訶、古樓塞、巴士等大學院大學之教授院長，共議即在東方博物院，先設一世界佛學
苑巴黎通訊處，籌備進行。太虛先擔任每月百元經費，不敷者由彼等分同擔負之。已
議草案緣起華文，譯法、英、德文，印布各國，并提出國際聯盟會議。預籌建設費連
<頁 id="26p211"/>
地基華幣百萬元，如各國佛學者贊同設在法國，彼承認即由彼等捐與地基，并由巴黎
之里昂信託公司經理擔任收款存款，──此人與某美國女士，已聲言當即捐款──。
故中國及華僑方面，太虛亦告以可籌募二十萬元之數。今英、比、德都亦已來信，約
定太虛前往演講，故一星期後，即至倫敦；三星期後，過比至德，預計籌得同樣效果
。唯設法、英、德之通訊處，既已增加太虛之費用，而建設費在中國亦不可不先付到
一部，以為各國人出捐之倡導。然聲明不受各國政府之款，以免政治捍隔；然個人名
義，則無論居何地位，皆可收受。環顧中國，唯公有此遠大之眼光心量，故請公先電
駐法之中國公使館，轉示東方博物院，認捐十萬元，作世界佛學院建設費；并先匯存
巴黎之里昂信託公司一萬元，以示倡導，是所切禱！
<段/>今歐、美最高學者，皆已有研究東方學術之傾向，老子、孔子及印度之吠檀陀等
，雖亦有人研究，但皆看為東方學術之支流。除基督教、回教以外，公認為貫通東方
各民族文學、哲學、藝術、政治、風化之普遍精神，乃在佛學，且實唯佛學以具足西
<頁 id="26p212"/>
洋近代之科學理智，而更有最廣大哲學可以籠罩一切哲學駕出於其上。若令西洋人真
個了解，必能敬服而歡喜領受。由是隨佛學而各種東方學術以至中國之文化思想，亦
可深入普遍於歐、美人之心內；而以中國民族道德精神為根據之三民主義，遂能為歐
、美人真正了解，而得望諒許不妨礙，且能協助中國民族之完全獨立，共進於中山先
生天下為公、世界大同之通路。三民主義以仁愛信義忠實和平等道德為本源，在歐、
美人未完全領受了解整部東方學術之根本精神以前，終難諒解。嘗察之歐人心理，不
視為不可解──例吳稚暉先生言俄人以恨為革命出發點，而不了解中山先生以愛為革
命出發點是──，即視為徒摭拾歐美之片段思想縫綴以成，遂生隔閡或鄙薄之意。此
皆由根本上不了解不接受「三民主義」所源之中國文化及東方學術而致，若能將公認
為東方學術共通精神之佛學，引其由研究而深入普解於一切中國文化，即為三民主義
大昌於世界之日。茲者，法、比諸報，已載日本外務省，通知歐、美各國之日本公使
館，將派三千人至歐、美傳佛教，殆亦已窺及歐、美人已大有對於佛學之傾向，故有
<頁 id="26p213"/>
此大舉。然日本以其為帝國主義工具之偽佛教，或反足引起西洋人反感，而使永不了
解東方學術之精神，中國亦受其害。故中國如公之有遠大眼光者，不可不急起直追，
超日本而先之。今若得公如太虛所請，則世界佛學院之基立，三民主義亦隨佛學而飛
騰矣，惟賜察俞允，中國幸甚！世界幸甚！專此，敬頌政綏！太虛敬上。（見海刊九
卷十期）
<頁 id="26p214"/>
<文>致甯達蘊居士書（二通）</文>
<章>一</章>
<段/>達蘊居士鑒：十月十八日之來信，今已在此間之中國學院收到。吾已由法、英、
比而至於德，再二三月可回國矣。讀來書，藉悉國中及佛學會之現況。九月一日中國
佛學會常會所議之另組中國佛教會，甚贊同！然鄙意可即以中國佛學會為中國佛教會
籌備處，即改組為中國佛教會，請商一亭、鑄陳、懺華、康侯、禪定、智圓、惠宗、
玉皇諸公，仍積極進行。蓋今於政局統一之下，佛教不可不謀一全國之組織，以為適
應之興革也。（見海刊九卷十一期）
<章>二</章>
<段/>達蘊居士鑒：今已由歐抵美一星期矣，寓居紐約。明日赴華盛頓，參觀四日新總
統就任，五日、赴耶路大學，六日、赴哈脫福特大學，七日、赴哈佛大學講演，仍回
<頁 id="26p215"/>
紐約；於十日、在學生公寓講演，十一日、在哥倫比亞大學講演；十二日、赴芝加哥
，約十五日在其大學講演，即轉舊金山落上等處。講演畢，乘船回國，預計四月廿外
可抵上海。國中同人欲知虛消息者，請遍為通知。世界佛學苑，已於巴黎認捐地基，
但各國贊成設於巴黎，否則建設費之籌措，皆尚有問題。國中對此贊助如何，尤要！
專此，須訊佛學諸公均安！太虛啟。三月一日。（見海刊十卷三期）
<頁 id="26p216"/>
<文>致王森甫居士等書</文>
<段/>森甫、仲階諸賢均覽：大愚偶言人夙命，事無可稽，徒益人疑謗，皆不應傳述。
凡此鬼亦優為者，佛法行人，勿存心念將以為逗人方便，其被此等方便引生之信心，
大抵迷信，徒長鬼神教之焰，反蔽佛光。必應使人遵依經律論，生信解行，勤持密法
，勿生增上慢！應悟無有一法可得，名阿耨多羅三藐三菩提。（見海刊十卷七期）
<文>致錢誠善居士書（二通）</文>
<章>一</章>
<段/>誠善居士鑒：范洪致竺庵師函，乃陰傳先天教、同善社等邪說者，八期誤登，應
聲明去除之。（見海刊十卷十期）
<章>二</章>
<頁 id="26p217"/>
<段/>誠善居士：余此次往返湘、鄂、皖、贛、江、浙、閩之間，觀察現在佛教教育情
形，其較有精神團結力者，其唯武昌佛學院，安徽佛學院，九華佛學院，與閩南佛學
院耳。然因地勢遠隔，彼此不相和通聲氣，聯結一致，故使外間謠諑繁興。如余經江
蘇，則盛謠閩院發生學潮，全體解散；來閩南，則從上海得來傳聞，謂武昌佛學院關
門。諸如此類，按之事實，真所謂無根之談，但推究其原，皆因彼此各自為其門庭，
不常通消息，以致反動份子從中搗亂。雖然於事實上無何損失，而一部分熱心于佛教
教育者，不知道擔憂多少！而間接上亦不無受些影響也。為杜絕此謠諑起見，余擬定
一辦法，即在各半個月，須將每院院況，作彼此簡略相互之報告；同時、將此報告投
登海潮音及佛教各雜誌，如此則誤傳者自不能發生，搗亂份子亦無從使其技倆矣。耑
此，即頌教安！太虛。一八、一二、一三。（見海刊十一卷一期）
<文>覆萬梁居士書</文>
<頁 id="26p218"/>
<段/>萬梁居士鑒：接來函，欣悉居士發大乘心，宏法救世，與諸上善設佛聲社，甚善
甚善！今為取法名慧聲，以為紀念。所須各書，此間手頭已無，請按照海潮音上所載
各發行處購請為盼。順頌靜安！太虛白。（見海刊十一卷一期）
<文>覆陳肇琪君書</文>
<段/>奉教無任欣感！遙荷垂詢，茲寄上拙著在家士女學佛程序一冊，希賜察及之！又
首都已由中國佛學會設有星期研究會，若能加入，當不無互助之益。專復，并頌時祉
！太虛啟。十八年十二月三日。（見海刊十一卷二期）
<頁 id="26p219"/>
<文>告國內佛學同志書</文>
<段/>國內諸善知識均鑒：太虛誓施捨身心以弘佛法，十餘年來，對於一切艱難毀謗皆
所不顧，想諸公中亦不乏深知者。比年熟察中國之事變，皆從世界各國而來，非世界
有力諸國，對於佛法有相當之信解，則中國之佛教，亦必常有搖動不安之形勢。故甘
以頭目腦髓作犧牲品，扶病至歐、美一遊，觀機設化。抵巴黎之後，差幸佛天之護佑
，稍有效力。前星期在東方博物院，作「佛學源流及其新運動」第二次講演，聽者各
國名流五六百人，頗多感發。旋商西爾法勒肥博士，及該院院長阿甘博士等，議設「
世界佛學苑」，以「昌明佛學，陶鑄文化，增進人生之福慧，造成世果之安樂」為宗
旨。旋由彼二人邀集愛斯嘉拉、伯希和等著名學者十餘人共同發起，決議即在東方博
物院，先設一世界佛學苑巴黎通訊處，并邀請中國之發起人。近來歐美學者，對於佛
學，確已有研究之傾向。聞日本將派三千布教師至歐美傳教，中國為日本佛教之祖國
<頁 id="26p220"/>
，於此尤須努力！此由各國佛學者共同建設之世界佛學苑，中國佛學者尤不能不出為
倡導之人。此苑若成，則佛法宏布歐、美，一切中國文化皆隨之而為世人重視，中國
乃能得各國人士之諒解，安全發達。建設地未定，如主張在中國亦可；預算建設費百
萬元。如各國贊同設在巴黎，法國發起人已擔任捐出院基，而議由中國發起人首任捐
建設費四分之一以為信導。巴黎最大銀行之東方匯業銀行經理，已認收保捐款。華法
英國文簡章緣起，一月間可印布諸國。故特函求諸公為發起人，函告巴黎通訊處，并
先認捐及匯寄數萬元至巴黎收款處，則他國發起人皆踴躍輸將，不難觀成矣。太虛不
日應請至英、比、德，并告。即祝諸公精進！太虛自巴黎上言。（見海刊九卷十期）
<頁 id="26p221"/>
<文>覆靈濤法師書</文>
<段/>靈濤法師：得惠書，承問為感！ 覺三法師已回漳州南山寺， 病日起矣。二量、
守間師者佳，但亦為破量則可，為立量則猶有過。蓋因「念」之一字，指何法尚未明
確。指隨念分別乎？指念心所乎？指我法執相應心心所乎？指三界攝有漏心心所乎？
指隨念分別及念心所，則眾生有時無念，若五無心位等；佛則大念成就而無時無念，
淨識常與遍行別境等二十一心所現起故。指執相應，則初地菩薩始有不起時，異生則
未有不起時也。指三界攝，則未至金剛道後異熟空，菩薩亦未有不起時也。故「眾生
果有未動念以前」否，將有所依不極成過。由此應改破量曰：「汝計眾生未動念云云
……如汝計動念時眾生」。加汝計二字，則過歸被破而可成破矣。然風定師者，若不
計動念未動念，但依法性立之亦無過，今改作如下：「眾生與佛無二，法性平等故，
如佛與佛」。以若觀法性，則生佛無二，亦猶佛佛無二，法法無二故。專復，順問無
<頁 id="26p222"/>
惱！太虛。（見海刊十一卷三期）
<文>致范古農李經緯居士書</文>
<段/>兩居士均鑒：佛學書局得二公主持，前途當可有美滿之成績！然鄙意若循舊式，
必難將佛學打入思想界之中心，引起人普遍的研究，故今擬為各科目及方法，并擬擔
任之人，冀分別函請，而佛教法要一書，尤為需要（代禪門日誦），擬由古農居士編
纂，然亦非博涉大藏不能也。專此，即訊近安！太虛啟。
<段/>　　附華文佛學之分科研究（略）（見居士林林刊第二十五期）
<頁 id="26p223"/>
<文>覆李哲生先生書</文>
<段/>哲生先生大鑒：展奉惠書，極佩高明。承詢三事，茲以應事鮮暇，略答如下：一
、情意理智為一人所具，固應平均發達，西洋判為截然之二事，正其偏至之處。而佛
法則平均發達圓滿，故曰智悲兼大或悲智圓融。去其偏而除其執，則曰非宗教且非哲
學；即智而悲可云哲學之宗教，即悲而智可云宗教之哲學，則亦宗教亦哲學。然尋常
哲學與宗教二概念之範圍，又不足以盡之，故祇可謂之佛法，而不便歸之於哲學或宗
教之類中。二、大論本於中國之文化及社會情形，以言佛教施行之所宜，殊與向所持
論者相契。然翹舉密宗為密教，對其餘一切佛法名為顯教，乃出於日本空海之說，而
本非原來之意。故祇有小乘教，大乘教，而密部則大乘教中一部分之特殊行法也。以
此言修密，應悉本於大乘教律，而不得另成一教，庶得其宜。三、關于教制之改革極
須慎重，所論良是。十年前所作整理僧制論，多本於叢林制，而益加於闊大精密之組
<頁 id="26p224"/>
織以廣其用。茲檢奉一冊，請垂察之！但從二十餘年來出入叢林，主持叢林，贊助叢
林之經驗，確知中國雖尚有具有規模之寥寥數十叢林，亦已徒存形制而缺乏其原設此
形制之真精神矣。故今覺得非從一般佛徒中，吸收一部分真正於佛法有修學而且具宏
法願行者為重新之建設，不能振佛教於今後，故又有建立中國現代佛教住持僧大綱之
作。而關於住持僧，即保有西洋舊教之整嚴；其社會民眾之信行者，更主為佛教正信
會之組織，以期普及民眾，則開放為西洋新教之自由發揮。兼此二意以觀之，亦可謂
與尊旨頗多不謀而合。上來就垂問之點，草草申述，殊不足以盡其意。統祈諒察！并
候時祉！太虛敬復。十一月十六日。（見海刊十一卷十一十二期合刊）
<頁 id="26p225"/>
<文>致劉甫澄軍長及川東各信佛者書</文>
<段/>謹聞建金剛菩提之塔，建西南和平之會，設華嚴講誦之校，派康藏留學之僧，博
施修福，濟眾興善，仰企精誠，曷勝紉佩！惟是住持佛法，責在寺僧，窳敗之餘，整
治是待，必一新寺僧之面目，使能表現佛教精神，乃可回群眾之視聽。如不揣其本而
徒齊其末，則雖以求覺而反自迷，民眾將駭為奪生人之資養，事神鬼之渺茫，不惟無
以見公等安國福民之至意，或且轉招來佛教蠹民病國之謗詞；致對如來之正法，益滋
常識之障礙，豈不與公等初心所期，適相僢馳者哉！達摩言「造像興寺，並無功德」
。般若謂「齋會求福，末劫衰相」此皆為真正大護法之士作進一步之論者也。茲太虛
以禮謁雙峨，遊涉三巴，竊聞弘化之懇誠，彌切私心之感動。乃將所擬建立中國現代
佛教住持僧大綱，檢請垂察采行，庶獲效易俗移風之功耳。雖二十年之遠效，將在全
國；而第一期之發論，可由一省。從來禍亂靡定之癥結，一言以蔽之曰：國民思想信
<頁 id="26p226"/>
仰失其重心而已。今萬方猶在喜亂之際，若諸公獨建治平之基，則他日光榮之歷史，
寧不焜耀千秋，而炳燁五洲也哉！惟公等出勇決之智，為弘毅之圖，則國民之幸，亦
人世之福也！至於遣青年苾芻留學康藏，詢為互相切磋所必需之舉。然在今寺僧形勢
之下，無論其不能成事實也，即令諸寺各派其學無根抵之僧前往，空拋歲餼，漫為雲
遊而已。以言吸收其所長而糾正其所短，汰除糟粕而輸貢精華，亦安有可期哉！而前
者北平佛教藏文學院所有入藏求法團之眾，今滯留康藏間者，猶不下二十餘人。此輩
於佛典藏文，皆已造有基礎，而轉徙溝壑，半成餓殍，若能給以資助，俾獲卒成其所
業，不其事半功倍歟！（見海刊十一卷十二期）
<頁 id="26p227"/>
<文>與蔣特生居士書（六通）</文>
<章>一</章>
<段/>特生開士大鑒：久傾道聞，輒深景慕！茲者朝蛾返蓉，又羈講務。得惠片，藉悉
現升任參謀長，諒公務加繁，而深以未能一晤敘為悵。專此，順頌時祉！太虛謹上。
<章>二</章>
<段/>特生開士慧鑒：虛此次來川，除應佛會之請及朝蛾之外，猶有兩事，擬與開士一
籌進行。一、住持佛教之中國寺僧，覺須有一番整頓，現擬有建立現在中國佛教住持
大綱，雖事關全國，而效在數十年後，但第一期儘可由一省施設起。劉自乾軍長來訪
，曾與談及，頗為首肯。而切實進行，須開士與田軍長商妥而鼎力提倡之。二、世界
佛學苑，今已擇定北平北海公園內寺為院址。明春修理約十萬元，業由朱子橋擔任籌
集。惟開辦及第一期基金，亦非再集二十萬元不敷。前者在鄂辦研究部，曾荷募款捐
<頁 id="26p228"/>
助，而此時所需殷巨，必須有力者多方資助始可集事。請邀田軍長等共同加入為發起
人，慷捐巨款以為諸樂施者倡！專此，統希惠復，并頌時祺！太虛敬白。
<章>三</章>
<段/>特生開士鑒：展奉惠霓，誠為所云。見猶不見者多，不見而見如開士，甚希有也
！瀛泉曾以田軍長意來數次，前函所言，曾告之。聞軍長貴恙稍瘥，向未晤云。專復
，順頌時祉！太虛謹啟。
<章>四</章>
<段/>特生開士鑒：開讀七日惠書，自見純正，而所以宣正法以啟人正知者，又殷懇如
此，誠吾所謂十善菩薩行者也！近在文殊院曾講瑜伽戒，而昔刊行慈宗三要，茲奉一
冊。吾之建教攝群，以七眾戒為體，而瑜伽戒為用。其自行則真實義為體觀，上生經
為用觀也。承詢法要，輒舉以告。祈慧察！太虛白。准廿八日離成都赴渝，於廿五日
傳瑜伽戒。
<頁 id="26p229"/>
<章>五</章>
<段/>特生開士：轉來田軍長函敬悉。離省前曾晤田公，所談亦同，謹為川僧致謝，并
訊興居！太虛啟。曾寄慈宗三要，送登否？
<章>六</章>
<段/>特生開士鑒：成都轉來東電，精誠溢於言表。攝茲淨意，名以智行：智為先導，
修萬行故。理事同法界，宗觀在慧心。函詢行程：冬月初旬在鄂漢口佛教正信會；下
旬擬抵廈門──南普陀寺。專復，并訊慧福積進。太虛啟。（並見海刊十二卷一期）
<頁 id="26p230"/>
<文>復黃健六居士書</文>
<段/>健六居士鑒：惠書展悉，雖則溢譽之詞，才追繡虎，其如無悔之意，德耀亢龍！
然此個己之間，亦何關於得失！憶前者華札朝至，蕪緘夕復，亦既披陳實情，冀怯疑
滯，並云如有良方，願承明教；儻求改進，儘可提商。乃遽爾印刷分發，挑起教內之
鬥爭，報章播登，引來俗間之非毀。致令已認之半數必需經費，抗延不繳，議決之會
務僧員養成，設辦莫從。百事阻撓，群凶肆擾，不惟口吐刀矛，上搖監察院之聽，直
欲身為屠劊，下挾流氓幫之威。弟兄反目，邪外快心！廟產興學雖打銷於國民會議而
又促成立；佛會許設雖通過於中央黨部而仍莫進行。事至於斯，勢安可為？宣布退出
，夫豈容已！紙老虎戳穿，不堪再用，破沙盆扶起，但逞偏鋒。鹵莽為能，未嘗非法
而竟成非法，駢枝亂設，已是糟糕而更加糟糕。未見調⿰目而有方，硬為拉扯奚益？應移
居士之熱誠，從事眾頑之感化，稍解惟我惟私之癡，徵發為教為眾之意。勿存把持。
<頁 id="26p231"/>
重謀組織。知建僧寶之住持，必為僧制之整理，斯言決定，可喻金剛！實施方案，能
立初步基礎。新進危言，本祇什一希冀，若得提攜之道，不難和合以行。吾自審捨身
捨心，救僧救世，慧德無讓古賢，福緣乃遜時傖。每逢隨俗浮沉，可括囊無咎無譽，
纔一發心振拔，輒招致疑神疑鬼。進無可許，退猶不容。嫉憎所屆，濫小報詈為修羅
，顛倒之極，捏名信誣以邰黨。縱無傷吾之毫髮，亦可覘世之嚮趨。出任勞苦，徒損
自他，則不惟我應忘世，而世亦應忘我矣。嗟乎居士！亦能永忘之歟？專復並訊時祉
！釋太虛白。八月四日，在北平柏林寺。（見海刊十二卷九期）
<頁 id="26p232"/>
<文>與康寄遙居士書（十九通）</文>
<章>一</章>
<段/>寄遙居士大鑒：前者回電，諒荷察及。日前朱長者來平，晤談多次，然以柏林寺
開學，而常惺法師未回，堅邀太虛講二星期，故須俟朱公回平，及常師來平後再可赴
陝也。專此，順候時祺！太虛啟。八月廿三日。
<章>二</章>
<段/>寄遙居士鑒：疊復函電，應早荷察及。今得十三日信，而子橋去滬一星期矣。赴
陝時并須過鄭、陝三四日，當以速電催子橋來平同赴為善。海潮音文庫法相宗上卷，
有「法相唯識學概論」，可在陝中講之，先查出「原文」印刷行之可也。專此，即候
講經會諸善知識。太虛啟。八月廿六日。
<章>三</章>
<頁 id="26p233"/>
<段/>寄遙居士鑒：函件均悉。子橋抵平時，本即可偕之赴陝，但因子橋被京、滬催急
而去。又因此間常法師未到，子橋乃又堅留在此暫教學僧，乃留滯此間。但陽九月內
須赴滬，今未能偕至陝，則今年或不能作陝行矣。又慧空等傳單──係現代僧伽等招
來反響，原笑置之不理，但此間有函滬查究者。并祝健安！太虛。九月五日。（上三
函，見海刊十二卷十一期）
<章>四</章>
<段/>寄遙居士鑒：函悉。善歸信寄漢口佛教正信會，以武昌不能住也。善歸善巴利文
，略知英文，但國文甚淺，不必辦巴利文學！既興善學院中設巴利文一科，令專教，
并使補習國文也。詢教整會，因政府遲緩，未見明文，然不遠耳！甚欣陝垣佛教有一
轉機，就陝中速造僧才為要！順祝時祉！太虛。三十、三、二。
<章>五</章>
<段/>寄遙居士鑒：致葦舫書轉悉。一、教整會事，以主管部多不須要之顧忌，適屈文
<頁 id="26p234"/>
六表反對，遂停滯耳！二、印光法師應為十二代及屬于民國，頗當！尊議已轉佛化新
聞，令逕答矣。三、吾尚滯渝，或仍返縉雲，亦隨緣耳！順詢近佳！太虛啟。三月七
日。
<章>六</章>
<段/>寄遙居士鑒：四月十八函今接，并答客問一本，均悉。陝西教務糾紛亦甚如此，
可勝同概！雨堃仍催赴陝，如有人幫找得赴陝車，當更易也。古寶、古源，亦新受心
道戒者，何忽惡性如此，而心道竟不制而去之耶？吾又病月餘未痊，殊感衰朽！已返
縉雲靜養。佛教國會，社會部促成，但內政部志在提產，堅阻勿成，兩部仍僵持中耳
！順問近好！太虛。五、二。
<章>七</章>
<段/>寄遙居士：頃接法舫師來信說：半年後，已有一個錫蘭教師和一個學僧可來，巴
利三藏院不難名實相符了！照來信所云，望預備著，并望以五萬元寄重慶和平路二八
<頁 id="26p235"/>
號考核委員會李子寬，為買外匯寄法舫購書籍。太虛。八、卅日。
<章>八</章>
<段/>寄遙居士鑒：前信曾言及法舫師與錫蘭摩訶菩提會接洽好，由該會與世苑巴利三
藏院交換教師，學僧各一人，到達後各由雙方依教師學僧供給，而旅費由原派團體供
給。茲已派好教師、學僧二人，旅費恐須五十萬元，速籌及為荷！順問近好！太虛。
十、四。
<章>九</章>
<段/>寄遙居士：函暨印件均好！錫蘭摩訶菩提會已正式換文，茲抄奉一份。請院中預
為准備：一、寮房兩間或一大間。二、每月送供養每人約壹萬餘元，不受或代儲以備
用。三、重慶託好一人，便到時可代照料至陝。派赴錫蘭二人，能即來貳拾萬元為盻
！順候近祉！太虛啟。十二月十六日。
<章>一○</章>
<頁 id="26p236"/>
<段/>寄遙居士：世光暑期畢業或可入陝，可先預邀。余恐二三月後始能東下。教整會
隨政府遷京，赴京主持，聘設計，望就教況作整理建議也。漢藏教理院仍法尊師負責
。通英文願學巴利文教師，實最要！可與西北大學教授連絡商請。兩錫僧同為半教半
學不分教師學僧之比丘，固需講述，而眾學僧亦需多學英文耳。此人望就陝中速為物
色一人，不惜費，先於學僧多多教英語，則半年後學僧亦稍能聽英語，最善！而精了
國文及佛學之一法師，亦至要！世光或可任之，而代主院務仍須妙法師也。外匯五萬
，仍交涉購買中而未買成也。兩錫僧學程已高，在大學畢業以上，其來學中國佛學，
亦兼喜孔、老諸子學，乃國外研究成博士之類，故不與院中學僧同學，須專為講授；
大抵在助其自選經書研究耳。本地學僧，前作預學，專學英文，補習國文，秋季始入
第一學年，如此四年，每日巴利文、英文占二時，國文、漢經亦占二時，不用多講，
須多有時間溫習研究。順訊近祉！妙闊法師暨定悟、蓮啟、太初、聖泉諸師均此！太
虛。一月十三日。
<頁 id="26p237"/>
<章>一一</章>
<段/>寄遙居士：來函又寄壹萬元來，請向吳彬如居士均此敬謝！周君書上面談者相符
，附還。善歸赴陝有可能，請去函與漢口佛教正信會葦舫師，囑即赴陝，我亦另信。
錫僧何時來？未有准期，仍托周君代辦為妥！我行期尚待舟、機中。順問近祉！太虛
謹啟。二月、一日。
<章>一二</章>
<段/>寄遙居士：法舫師來信及錫蘭二僧履歷，茲寄奉。彼一二月間或可到渝轉陝也。
十五萬亦交光宗、了參二人，彼一星期內可領得護照，再加英領簽字及購飛機票等，
快亦一月可成行耳。又為法舫買外匯五萬元事，通知到第二晨去買，已發表新外匯法
，不能買，要待四號照新價，可惜要損失四五百萬法幣也。近祉！太虛 。二月、 二
日。
<章>一三</章>
<頁 id="26p238"/>
<段/>寄遙居士：三、一、函悉。社會部文已加函寄去。昨可喜者，乃五萬元外匯已結
購八千餘羅比寄印度，此事費盡辛煩，終達目的！餘見前復。順詢近祉！太虛啟。三
、五。
<章>一四</章>
<段/>寄遙居士鑒：十九來函閱悉。錫僧以海上船隻未通暢，聞仍由印飛渝轉陝，故前
函已囑仍託渝周季釗接待照拂赴陝。至錫僧只需指導，若中論、成唯識論、金剛經、
楞伽經等，讀誦研究便可，不須講授，要有英語述傳大意為要！太虛。四、二四。
<章>一五</章>
<段/>康院董寄遙、超一代院長同鑒：得索麻、開明德、潘那西哈錫蘭三比丘自香港來
電：准於七月十日下午六時到達上海，接寓法藏寺藏經會，略停擬送至南京轉徐州，
盻陝派人至京或徐州迎接入西安。一、預備好三房間，每間一床、一桌、一椅，吃飯
可分三份共桌食之，攜來書籍，為置書架，為備寒衣被等。太虛手啟。七、十。
<頁 id="26p239"/>
<章>一六</章>
<段/>寄遙居士：錫蘭三比丘到滬兩週矣！迭函迭電，昨得來函仍未提及；而超一師來
函更云：「無經費，不能派人來接」！如此、將錫蘭僧擱滬，怎可？今十日內，如車
路暢通，可由錫蘭僑滬一商人伴同到陝；縱興善未周備供養，亦須於寂園或佛化社招
待！盻速復！并候近祉！太虛啟。七、二五。
<章>一七</章>
<段/>寄遙居士鑒：二十三四函及派善歸來電，始悉先後一貫之信用。前以疊函又電，
任超一，原知不甚妥！錫僧舊七月十五要第二安居，盼即到，方趕及其安居也。先于
寂園或佛化社供養之矣。太虛。七、二九。
<章>一八</章>
<段/>寄遙居士：善歸帶來及寄來函，均閱悉。衰病中仍能勉力法務，為感！吾亦衰病
，無可為力！但錫蘭三比丘到滬安居後──陰十月間──赴陝，務速商妙闊法師預備
<頁 id="26p240"/>
：一、興善屋不敷，決於佛化社備靜居一棟。二、隨錫僧受戒、學持錫僧律儀及巴利
文，選優秀學僧五人至九人。詳待善歸述。太虛手啟。九、十四。
<章>一九</章>
<段/>寄遙居士：二十二函并附件，均悉。西安要將──佛教陝分會，與興善巴利院─
─已辦事集力辦清，未辦事可緩，免人力分散！福善於前月二十日病故。復問法樂！
太虛。三、三。（以上康居士存稿）
<頁 id="26p241"/>
<文>致王曉西居士函（二通）</文>
<章>一</章>
<段/>曉西居士并轉漢藏教理院董事會公鑒：今得滿智師來信，可以回渝辦院事，但詢
件頗多。鄙意可請為漢文佛學主講法師，每月月薪三十元。但由再請助講一人，事務
僧二三人，即可先開辦漢文班。如康格西已請來，即漢藏同時開辦可者，希即逕去院
函上海佛學書局，公請滿智法師可也。專此，即候公祉！太虛謹啟。（見漢藏教理院
開學紀念特刊）
<章>二</章>
<段/>曉西居士鑒：奉惠書悉。北衡居士亦在漢候甫公，惟願川事得一妥善之解決，從
此政理民康耳。藏院得院董諸公維護，尚能持續，為感！但院中仍慮經費不繼，而院
務無積極進取精神，希相機充實經費，并時一安慰院員之心也。順頌時綏！太虛啟。
<頁 id="26p242"/>
十一月十六日。（自上海發）（漢院存稿）
<文>與王覺先生書</文>
<段/>醒窟先生哲鑒：前承以大著原易攜示，連日無暇，乘隙稍一披覽，乃精義絡繹奔
湊，真有亭毒千古、欲累一世之勝概！而尋出數元為易之本，既能吻合西洋最新之科
哲思想；中平為易之歸，尤可貫通華夏傳統之聖賢宗旨。誠能使國中學者皆知其理，
則中國思想信仰之重心，不難由此而確立。其中有數處少有商確，條舉於左。
<段/>一、各得其中而性命正，共得其平而言行和，故大中大平，易以中正平和，意義
較足。
<段/>二、易為世間之正法，而佛法則為由世間而出世間，由出世間而世間之正法。若
根本智、後得智皆佛法之出世間智，真如亦為根本智相應之理，正等正覺為佛果究竟
之覺。宗下、教下，則為宋、明來禪宗之流布語，附以尊德性、導學問之旁通，無關
<頁 id="26p243"/>
佛說。現比量雖通世間出世間法，然雜染清靜迥然有別，而配合四智為言，尤屬非是
。故凡關於佛學名詞，以盡量刪去不用為妥。必欲通之，則非深究佛教各根本經論五
年十年殊未易言也。拙著周易蠡測，無何勝義，唯周易三世法出世法分別一條，或可
為論及佛法時之一參考，幸存覽焉！
<段/>三、直覺一名，雖大著卓有新解。然此類譯名，根於西文原義。若羅素之駁柏格
森，亦大抵根據此名原義以為駁。故不如別刱新名用之。且常人直覺為似現量之非量
，尚非現量，況根本智等乎？此亦應辨之者也。專此，并頌道祺！太虛謹啟。二十、
十、三一。（見海刊十三卷一期）
<文>覆余乃仁居士電</文>
<段/>余乃仁居士台鑒：電悉，發起救國僧軍事，甚佩！虛適旅行他處，致稽覆為歉！
用我不入地獄誰入地獄之大無畏精神，作民皆救國家、僧亦救國家之真有力行動，此
<頁 id="26p244"/>
其時矣。但以「佛教救國軍」或「僧伽救國軍」為善。如何組織，如何出發，當在偉
籌詳畫中耳！太虛。（見海刊十三卷五期）
<文>覆羅普悟居士書</文>
<段/>普悟居士惠鑒：佛學院轉來雲翰，藉知比來解行精進之實況，良用欣佩！更得楊
、左、葉諸君相為切磋，彌彰法樂！虛以前日來牯，擬在清涼中度過殘暑，當再經漢
入川也。垂問各條，茲依次略言：一、可從高等級第一年研習起。二、厚嚴即密嚴；
義林章有補缺及抉擇記，并檢考續藏中有關此類之著述。又基纂、論記，即略纂、倫
記，更有瑜伽釋及序，或散見解說之類。唯識義章釋，即釋唯識章者，不久將有印出
。覺夢鈔以及大乘入道次第章、能顯中邊慧日論之類。三、可獨自研習，遇有疑滯，
隨時討究。又成唯識論標目，吾昔閱過，當交會覺師轉致，今悉尚未收到，然不知其
存何處也！鄂院已收回，在進行中矣。專復，即訊時祉！太虛啟。七、十九。（見海
<頁 id="26p245"/>
刊十三卷九期）
<文>復陳維東居士書</文>
<段/>維東足下：展奉來書，具徵留心政教，但所云殆扞格難施。一、心無二用，既為
法官律師即不為佛教師，而有僧亦等於無僧。二、佛教掌法權，起他教爭。故余主力
減僧數，而提高其質。如附冊所明，使不容僧生活，亦即可無僧寺矣。又暹羅函，仍
請酌復，并告以收到已遲為歉。順詢慧祉！太虛手啟。四月二十二日。（見海刊十四
卷十期）
<文>復陸心梵居士書</文>
<段/>心梵居士鑒：由雪竇轉來惠書，藉悉一是。一、應望僧尼日善而不必望其日增，
以斯濁土中增則勢難善故。二、僧尼負住持佛法之責，佛慈悲廣大普度眾生之旨，不
<頁 id="26p246"/>
在皆令出家，在令信佛法僧，持五戒，行十善，以及發菩提心而修六度、四攝。三、
限制具戒而不限制出家，實一矛盾，許多出家而又不能具戒者，豈不徒為佛門贅累！
四、補習學校，為救濟已出家而失學者而設，正本清源，自當從出家限制。雖有學識
而更須正信切願誠意，則為確論！太虛復。（見海刊十四卷十期）
<文>復甘立仁居士書</文>
<段/>聞由音聲、耳根、心識三和合成。根在音識之間，楞嚴正選聞根，雖曰音聞，初
步入流亡所，即遺音返聞，不重於音也。但心聞洞十方，初心不能入，此為初心設方
便，故令即音聞而棄音入聞耳。武昌佛學院出版之楞嚴研究，可參閱之。太虛復。（
見正信二卷十期）
<文>復徐尋聲居士書</文>
<頁 id="26p247"/>
<段/>尋聲居士鑒：得函，藉悉近來時到會與鍾、呂諸居士熱心會務，并曾參加漢南正
信會皈依會。對王仁勵、陳丹階、錢養吾諸居士，均希轉為問訊，并囑時通音信為盼
！順候近祉！太虛。（見正信二卷十一期）
<文>復戴季陶院長書</文>
<段/>季公賜鑒：昨承蒞教後，晚間又荷惠書，感佩奚似！奉僧居士昨已赴普陀，然十
日外當再至杭，當以尊意轉達之也。宋藏會一函，昨遺案頭，今再附上。虛意除法會
請購十藏，分贈康、藏、青、蒙各寺外，再祈商請林主席、褚祕書長鼎力提倡，由政
府購請數十藏，分贈全國各大學、各大圖書館，以及各國最大文化機關各一藏，既以
流通佛典，亦以宣揚中國文化，並使宋藏會藉以圓滿其功德，惟垂注及之！又阿育王
寺，為釋尊舍利道場，古歷四月二十四日啟講藥師經，如得駕臨護持，則益令四眾歡
騰矣！專復，順頌晨祉！太虛謹啟。四月四日。（見正信四卷二期）
<頁 id="26p248"/>
<文>致王一亭居士書</文>
<段/>一亭先生並轉中國佛教會公鑒：閱近日申報載：一部分佛教徒將東渡參加汎太平
洋佛青會，二十六日竟標題為『全係太虛之徒與日人勾結而成』，怪誕離奇，殊堪詫
異！此似乎不僅日人片面宣導，藉為空氣作用，而兼係有人對太虛故為構陷之所致，
明眼人當不為所瞞也！查自去冬知該會有所謂『滿洲國』列入，早經嚴詞拒絕。而談
玄、虞德元等，雖接該會邀請，亦聞皆復函嚴拒。而竟有『太虛首先表示態度可領數
十人赴會』之謠，抑何與事實相反之甚！除另登報聲明外，並請公等據此實情，對於
各報所載誣詞，概加否認，為荷！專此，並頌公綏！太虛謹啟。二三年、五月、二八
日。（見正信四卷四期）
<頁 id="26p249"/>
<文>致何北衡等居士書（二通）</文>
<章>一</章>
<段/>北衡院護、昌猷、曉西院董公鑒：比悉法尊法師等在院教學，頗為精進，漸有成
效可期；但聞院費陷于困難，務祈鼎力設法維持，以安院眾為禱！順頌公綏！太虛啟
。二四、四、十八。（自上海發）
<章>二</章>
<段/>北衡院護大鑒：聞偕貴州吳主席等來溫泉，能蒞縉雲一遊乎？虛牙痛將癒，承問
為謝。并頌近綏！太虛謹啟。二九、十一、二五。（漢院存稿）
<頁 id="26p250"/>
<文>致歐陽竟無居士書</文>
<段/>竟無居士道鑒：今中國佛教中人，居士與虛固應處較為相知之列，而自仁老以來
之關係，於道誼亦不為不深。然虛以閒名為各國佛徒所知，若印、若錫、若日、若德
等佛教學者，訪談關於國際佛教之事，固常有之。至為遊者藉以烘托而自增聲價，亦
勢所不免，或可俾世人多結佛緣，或由佛法令世人稍沾法化，固將不惜慈悲為引。乃
居士門下一二意氣少年，時摭拾日文報浮言，對虛及其他佛教緇素，吹求攻訐；皆由
貴院常任油印人筆跡油印，並用貴院信封寄發。知者雖悉係無知妄人所為，而不諒者
或將為乃出貴院或居士指使所為，殊足為居士及貴院盛德累！且虛門下緇素已多不平
者，或由誤會而演出對于貴院或居士之反詆，甚非佛門之幸。故竊願居士一察門下所
為，稍加裁抑而免橫決。專此，順頌時祉！沙門太虛白。
<段/>　　附：更正南京油印紙之誤傳
<頁 id="26p251"/>
<段/>余至今未見日文的中外日報，但據南京寄來油印紙，謂日文中外日報云云，頗違
當日好村所訪談之實。雖確否未可知，應略請更正。
<段/>好村偕譯人等共四人，四月十四日下午，訪予於上海雪竇分院。謂此係求贊成中
日佛教學會，曾訪段芝泉、王一亭諸老，次第訪予及印光法師等。乃申其所問，請予
答之如左：
<段/>問：中日佛教學會擬推中日會長各一人，日本方面於高楠、鈴木二博士孰為宜？
而中國方面法師能擔任否？
<段/>答：高楠博士編印大正新修藏，主譯南傳巴利文藏，中國佛學者知之較多。聞今
夏有常惺法師等將遊日本，屆時可就詢之。余以事繁，恕未遑參預。
<段/>問：中國僧人近已漸有赴日留學者，日本僧人亦有可來中國留學之寺院否？且其
用費如何？
<段/>答：中國僧赴日留學，經費頗為不易。中國今某某等寺皆附設有佛學院，設為國
<頁 id="26p252"/>
家所許，而日僧能遵照中國僧生活習慣者，則就某某等寺佛學院，可無須納費。
<段/>問：擬請法師赴日講演，不知有暇否？今夏鈴木博士將重遊中國，廬山暑期佛學
會邀講演否？
<段/>答：鈴木博士若有遊廬山之便，在大林寺講演期間，當邀講演。余本年無暇，明
年後或可能。
<段/>問：大醒、芝峰、法舫等，今夏能赴日考察否？
<段/>答：或者能之。
<段/>問：南傳巴利文藏經已譯成日文，中國最好能轉譯之！
<段/>答：武昌之「世界佛學苑圖書館」中有暹羅某親王所贈巴利文藏經，並已訂購日
譯南傳藏，若得一精於此學之日本學者相助，當於館中選華文之所無者譯之。太虛。
二四、五、九。（見正信六卷九期）
<頁 id="26p253"/>
<文>致屈文六居士書</文>
<段/>文六長者台鑒：比來屢接清言，深感尊重三寶，調融四眾之誠願，實為復興中國
佛教之精神要素。蓋今後佛教之建立，須託命於四眾──或七眾有秩序之和合組織，
不和合不能有秩序，無秩序亦不能成和合。民十八以來之佛教會，殆因缺秩序而致欠
和合歟！今佛教會既以仰承國政、應赴時宜所不容不設，洵有改善其機構，健全其組
織之急需也。目前荷與大悲退居，陪同圓瑛法師偕臨雪竇分院，殷殷以共舉佛教會事
為說。夫服膺無我，方為佛子，況圓瑛法師與虛三十餘年之友誼，在人自無所間。然
惟論佛教會之事，就目前為寧息紛爭計，曾面告應速作容納各方修改會章提議之表示
。嗣晤常惺、大悲、寬道諸師，亦談及針病得穴之點。今偶閱最近之聯席會議錄，知
第八屆大會，已定十月上半月舉行，則至遲亦相距三個月零耳。又閱所報告去年以來
徵求會員之總數，僅得一萬零二百餘人。而查大會之選舉代表規則，按會員滿五十人
<頁 id="26p254"/>
，得選舉代表一人，雖可有二百餘代表之出席；然聞所徵會員，大抵屬上海及鄞、杭
、嘉各市縣，就會員滿一千得選代表四人計，纔有代表四十餘名，縱能全集此數個市
縣之數十名代表，亦寧足開成號稱：『中華民國全國佛教徒組織之中國佛教會之全國
佛教徒代表大會』耶？且報告中，雖云已組織成六省分辦事處，然據傳聞則湖南、四
川、福建諸省，皆在與原設省佛教會爭執中。凡是癥結之所在，設不於事前速謀周洽
之法，恐雖開會，亦成無效。竊謂在今時服務龐大之集團，智慮周密，宗旨公正，心
氣和平，蓋皆為必要條件。為此純以希望為好之善意，提議將第八屆大會代表之選出
，定為：原未有省佛會或已取銷省佛會，且曾依新章改組之各市縣佛教會，則依新章
選舉在原有省佛會未取銷，且多數縣佛會亦未改組之省分，於茲新章未遍照行，及將
議修改之期內，得仍依舊章由各省佛會選代表出席大會。如此，庶不捨棄原組織之遍
於十六七省諸省縣佛教會以自殘其肢體，且亦為容納爭議而解息糾紛之一道。並議定
代表大會，須選出代表超過當然代表三分之二以上，方得開會。又增主席團為七人，
<頁 id="26p255"/>
由常務理事、理事、監事中各推三人，選出代表中推舉四人，原理事長不加入主席團
──例如民二十蔣主席之於國民大會──，大會祕書處亦臨時改組之，以示大公無私
之意。據是及前談要點，若能即開一常會決議施行，則當進擬修改會章之提案，以為
健全其機構之圖。不然、則認茲事尚鮮合作之坦途，惟有對於公等表示其敬佩而已。
專肅，即頌時祉！太虛謹啟。二五、六、五、在常州。（見海刊十七卷七期）
<頁 id="26p256"/>
<文>復廣盈君書</文>
<段/>天津廣盈君鑒：閱來書，欲復而無地名，請速告通訊地址！蓋來函所云，雖為非
佛法之道術，能善用之亦可為助道方便，但須毫無隱瞞以細述詳告，乃可回答之耳。
太虛啟。九月、二日。（見海刊十七卷九期）
<文>復周繼武居士書</文>
<段/>繼武居士慧鑒：展惠書並所附書，覽之心意快然，殆非言喻。虛之起信宗地上菩
薩心境說義，得楞伽藏識寄居如來藏中證之。及起信不唯以真如為真如，兼以淨法為
真如義，又真如亦為所緣緣義。虛皆發端而微，得附書益臻明了，喜何似之？當即將
件送海潮音發表，俾閱者同沾法樂。專頌禪悅！太虛謹復。二五、八、五。（見海刊
十七卷九期）
<頁 id="26p257"/>
<文>復江易園居士書</文>
<段/>易園居士垂鑒：不親謦欬，彈指十餘年矣。而每睹妙論，輒深嚮往。比潘對公屢
轉宣和韻佳什，彌增景仰。承示諸佛功德平等圓滿，一攝一切，一切攝一，確為至言
。故十方諸佛與蕅、澈諸古錐讚彌陀者，如用以移讚藥師，應無二致。其在皈仰彌陀
緣深極樂者，正可專一願行，心無旁馳；而志向藥師淨琉璃者，亦復如是。釋尊以應
機適緣分別說之，虛秉釋尊遺教，不礙圓融而區析，想居士亦必能不撥分析而通達圓
融也。專復，并頌法喜！太虛和南。（見海刊十七卷十期）
<文>復李蔭亭居士書</文>
<段/>蔭亭居士鑒：得書悉，隱修五台，為欣為慰！所譬三期頗佳；但吾意確立僧寺整
理法，乃是軍政；使僧出家受戒修學辦事皆如法整理，而在家佛徒亦皆助成，乃為訓
<頁 id="26p258"/>
政；整理完成，僧能真住持佛法，在家能正信護佛法，乃入憲政。今去初期尚遠，遑
云三期？幸再慧察，勿得少喜足！并祝精進！太虛手復。二五、十、二一。（見海刊
十七卷十一期）
<文>復羅閣英居士書</文>
<段/>來函實為佛教有心人，又如此其至誠懇切，殊使余不能不扶病而握管略酬（近年
衰病極少握管時）。
<段/>余之新，乃「佛教中心」以采擇古今東西學術文化（包哲學科學及宗教政治經濟
文藝等）而適應現代機宜之新；故奔放於任何一部分而離去「佛教中心」，皆為有分
離余之傾向。
<段/>又余之新，乃「漢族（即中國）佛教本位」以採擇佛法之古源（錫蘭、西藏等）
今流（日本、西洋等）而適應現代中國需要之新；故奔放於任何一部分而離去「中國
<頁 id="26p259"/>
佛教本位」，皆可有分離余之傾向。
<段/>昔專趨於西藏佛教學者，嘗一度發生硬欲牽扯余向西藏跑而不得，對余有叛逆之
萌動，旋亦無形消弭。今後或亦有硬要牽余領導專向日本跑或專向錫蘭跑而不得，遂
發生叛逆的可能。
<段/>所謂「天聲」，當係由「偏向文藝及日本佛教」的三五人雜湊所成，於余亦頗含
叛離的萌動，當然破壞有餘而建設不足！蓋凡建設非一蹴能幾，必由繼承而非叛逆。
如叛離則叛離，後又來叛離，決無所成。
<段/>頃余所患在衰病，在無繼承。然藉此略表明余「佛教中心」及「中國佛教本位」
之新的佛教意義！思想品行健全的青年佛徒應知自擇！太虛。二六、七、二○。在大
林（見正信十卷三期）
<文>復李虎居士書</文>
<頁 id="26p260"/>
<段/>虎居士慧鑒：接閱復書，滿懷傷感！至望本大乘慈悲，作在家正信佛徒，自覺覺
他，無負奉佛之初衷！際茲國難嚴重，來印尚未可定。此復。並祝旅祺！太虛。（見
正信十卷十一期）
<頁 id="26p261"/>
<文>與陳靜濤居士書（三十通）</文>
<章>一</章>
<段/>靜濤居士鑒：前昨曾遊白雲山（明晨去羅浮山，五日回後，在居士林講上生經）
，有就能仁寺設佛學院之議。但，一、希望港方何夫人等合助經費，不知有無可能？
二、須有常駐主持的人，亦不易得！未知居士以為如何？順問近祉！太虛啟。廿三、
十二、二。
<段/>正書函未寄間，接來書，再述如下：蓮覺原不望他去代向別人募，但伊自捐的即
書在所交冊上便可。可與說：希望捐二三千元也。陳總司令處，曾談及恢復光孝寺，
當即允設法恢復。又能仁寺辦華南佛學院，鐵禪、叔穎等已數談及。中大、勷大，因
罷課未講；昨、今，復旦中學、學海書院曾講。廿三、十二、二。
<章>二</章>
<頁 id="26p262"/>
<段/>靜濤居士鑒：此間昨已開講唯識，由顏居士翻譯，聽眾四五百人，秩序尚好！明
日去居士林開示：臘五、六、七，在該林講下生經。擬臘初十間還港返滬。何、王、
方、蕭、覺，各募潮音捐，希催！順訊近祉！太虛。廿三、十二、七。
<章>三</章>
<段/>靜濤居士慧鑒：日前復函，應荷察轉！昨得何亦韜君帶來「廣釋」、「專刊」各
百本，當以專刊各二十本分寄重慶、海社、漢院。
<段/>閱六期覺音「佛教與上海」一文，中有史實相違者，略為辨正，可付覺音刊出！
<段/>一：頻伽藏經創刊於宣統二年，而印成於民國二年。華嚴大學則於民三冬始開辦
也。
<段/>二：八指頭陀逝世於民國元年冬，其「中華佛教總會」在民元春組織，承清季各
省分立之僧教育會聯合改組之，設會所於上海靜安寺，辦事處於上海清涼寺，及北京
法源寺。至民二春，在滬正式成立，省支部達二十二，縣分部達四百餘，實為上海有
<頁 id="26p263"/>
中國佛教總團體之最隆盛時代。雖因八指頭陀之逝，會得增強確立，而繼續主持乏人
：民三、復由清涼寺清海為會長，改稱「中華佛教會」，各省解體。民四、袁氏頒布
寺廟管理條例三十一條，取銷佛道教會之組織，則清涼寺之中華佛教會，更成一空招
牌；但此空招牌，清涼固至今懸在清海寺門前也！民十四、余在北京發起「中華佛教
聯合會」，各省有承風組織者，如湖南佛教聯合會，及上海之江浙佛教聯合會等，然
未普遍健全。至民十七、余在南京發起「中國佛學會」，籌備召集全國佛教徒會議，
以設立中國佛會；民十八、乃開成立會於上海，設會所南京與辦事處於上海；民十九
、民二十間，甫堪繼承民元二間佛教總會之隆盛。而此後圓瑛等把持，漸索無生氣！
至民廿四，擅改為兩級制及理事長制，各省紛爭解體，即等於懸空招牌於清涼寺之中
華佛教會矣！原文所述，適得其反。三：濮一乘等之「佛學叢報」，發行於民元之初
，斷斷續續，至民三出至十二期告終。余主編中華佛教總會所出之「佛教月報」，則
才出四期即停頓。此中事或為原文關係人尚未成年、尚未信佛前者，或為有意變更事
<頁 id="26p264"/>
實，迷亂聽聞者，故為據實糾正。順候近祉！太虛啟。（見華南覺音第九期）
<章>四</章>
<段/>靜濤居士鑒：時得港函，藉悉應機弘揚佛法，精進無倦，深以欣慰！并悉李金榮
居士亦來港，均承對吾關注，殊為感紉！頃山居尚適，請紓遠念！惟今在港之閩、嶺
東、武，先後學僧，及皈依之男女居士非少數；其學僧或有困於生活者，希有一聯絡
組織以相扶助勉勵切磋，勿渙散退墮而能隨宜修化也！順候近祉！太虛啟。三、卅一
<章>五</章>
<段/>靜濤居士慧鑒：接奉七日詳函，彌佩悲智兼充，茲略答復於下：
<段/>（一）關於寄回三百圓，除百圓贈覺音外，所餘見覆墨竹二君信。（二）華南覺
音公指示甚當，囑令速改不定期刊，以便從速續出。（三）學會留俟機緣。（四）海
刊遷港登記，確為一大問題，綜合竺摩來信所云，陽曆年內決在昆明由塵空負責，四
五個月後，觀時局演變如何？再定遷否。（五）雞足山佛學院事件，藉此俾大醒、芝
<頁 id="26p265"/>
峰、（法尊在川責重不再來滇）會覺、談玄、墨禪、竺摩、惟幻（亦幻甯波責重亦難
來滇）慧松、岫廬能集合一處，教學相長，未嘗非盛事，故致芝醒函附還，可由港發
。而所慮者，主持不得其人，勢將耗力於另一套事，與所期南轅北轍。尤礙者將與醒
芝等相抵，而兩無所成，鼓山前車可鑑，而曾養甫居士徒耗心血，並浪費國力民力為
可惜。（六）俟出國宣傳事定，約慈航或兼惟幻赴緬，並轉印暹一行。蔡慧誠在滬常
通信，忠實誠如所云。洪雪堂、譚培啟、李因如諸君，遇時便為致問。（七）某慈善
社未徵同意，以吾名號召，已發不究，但希轉囑以後非先得同意勿再爾。聘張聖慧主
持東蓮教務，甚贊成，當附函代勸。心經問題，另覆白慧師。（八）貴行各處遭困，
憂國憂家，常增苦悶，惟擴為大悲，學維摩詰為盼。順頌增益！太虛謹啟。八、八、
十四。
<章>六</章>
<段/>靜濤居士鑒：昨函應荷惠察！關雞足山事，今又思及：「雞足山佛學院」為一具
<頁 id="26p266"/>
體之事，宜以虛雲老為院長，陳定謨為院護（即副院長），而周惺甫與曾養甫為正副
董事長，而吾則由蔣總裁以「國民精神總動員會會長」名義（此只須向蔣公一提，諒
無不應）函聘──認雞足山佛教之整理建設，為全國佛教整理建設之根據，為國民精
神總動員在宗教方面要素之一──為較泛崇之「雞足山佛教整理建設導師」，則於定
謨、芝峰、大醒等之實際工作人員，可時予最高原則之指導，使能有所統歸總持，而
不致散漫旁騖或被其他舊習及歧路所耽誤，實為要著！唯與定謨計之。今短期內，並
擬邀芝峰、慈航，或加惟幻為訪問團員，赴緬、錫、印等一遊。覺音不定期刊，令速
續出，擬假為港宣傳之一支也。即候近祉！太虛啟。廿八、八、十五。
<章>七</章>
<段/>靜濤居士鑒：正擬致書，并寄惟幻，以美國通訊因其譯經甚佳，便廣流布，乃適
接十九日第五號函，但所云九月四號函，卻未收到，恐已遺失，信中所言有何要事？
須再來函重述。（一）定謨於十五號到昆，余原訂廿四號偕定謨及葦舫等赴雞足，乃
<頁 id="26p267"/>
葦舫不及來，而定謨覓屋安家未得，今已在一再展期中，尚難定期。（二）訪問團雖
因時局阻誤，外匯改遲，但仍決照原議進行中，此為中央函聘導師（密）一團員若干
祕書繙繹而成（譚云山已約為繙譯或祕書在印候我）。但對外（顯）用佛徒自組所成
以增強宣傳力。慈航、惟幻聘書已下，由外部電仰光領事可即辦（但慈航法師或已辦
到矣），惟事關機密，祇為二三知者言之耳。（三）定謨或可促到仰光（代譚云山此
一段），遊緬後仍返雞足，以雞足學院祇關係康、緬，而與印、錫、暹原無關也。（
四）慈航、惟幻每人由港赴緬（仰光），連辦護照等須港幣若干？望為代擬一最省之
預算來，以便經費到即可匯交。（五）了如師再求學問事業深造固佳，但覺赴渝僅可
專學（願此者可去），雞足或可兼辦事，俟與定謨商之（昆明連日大雨，余居山未至
城相會）。（六）複寫起居錄，當俟團員集後分派為之，迭函所言，具見精心擘劃，
知無不言，言無不盡之菩薩心行，惟力行勿懈。（七）君傚來晤時，當為介紹勿念。
專此統希轉達。並詢近祉！太虛啟。九月、二十七日。
<頁 id="26p268"/>
<章>八</章>
<段/>靜濤居士慧鑒：廿八日詳函（復函請寄昆明雲南省佛教會），甚感熱誠！轉函稍
稽，及撥款未決，歐局驟緊，遲復數日。今款已決，尚待領取。然極承關注，不能不
先酌復：一、附條所言甚當，但根緣各異，亦只盡勸導耳！二、周居士帶來襟章三十
枚，收到，為謝！三、定謨租屋極難，且此間生活貴，并虞空襲，故眷屬宜住大理、
下關（上雞足一日程），屋易費廉。附設籌備處，與山上易聯絡。已為約諦聞（來接
余上雞足者）、妙乘（此間佛會派去先籌備歡迎余者，曾公亦熟）在山幫同籌備。定
謨在吾先或同時可至雞足，但不宜同出國，以款方限僧眾（李子寬曾請自費隨行，亦
已遭勸止）也。對曾公惠書，祈婉言致意。四、餘見與慈航等書。并頌安樂！太虛啟
。九、五。
<章>九</章>
<段/>靜濤居士鑒：頃因事飛渝，擬下星期五仍飛昆明，日內並匯款香港也。茲以得外
<頁 id="26p269"/>
部通知：已電香港（皇后大道）簽證貨單辦事處專員，協助慈航、惟幻簽發護照事，
希派人與該處接洽為荷！此頌近綏！太虛啟。十、廿一。
<章>一○</章>
<段/>靜濤居士鑒：茲財部發下國幣二萬圓（每圓換一先令二辨士又四分一），換英金
一千一百餘鎊之中央銀行匯票一紙。但此外匯須在香港領取，因是香港匯票，寫居士
姓名，請為代取。取得後，即為照另開一單支配之。專此，即頌台祺！太虛謹啟。十
、廿四。
<章>一一</章>
<段/>香港廿八年九月九日至二十日之大公報上之「論暹羅排華運動」一文，請購裁一
全份來，為荷！以後該報有關於緬、暹、印、錫之紀事，論評，均請寄。
<段/>又昨航快所託約英金百鎊折購國幣寄昆明，如不合算，折購港幣寄昆明亦可（二
萬係今日航空匯出）。靜濤居士鑒：太虛啟。
<頁 id="26p270"/>
<章>一二</章>
<段/>靜濤居士鑒：昨函應達！今接廿八早航函，茲復如下：一、財部廿五號改用航空
匯寄（我有收條），諒今應已收到。二、匯暹、仰、昆，多一番手續，誠屬麻煩。除
祈力為向中央銀行，或財政監督官，力為設法，俾可早為匯出；而此間亦函渝請電港
設法。三、向仰領入口證，渝亦曾電仰榮領事；不知慈、惟二師曾先將詳情開報榮領
事否？又聞近來英屬往來，已稍鬆動，請再赴英政府發護照處一探問之（或付電費請
彼電緬政府電准），如即領得，則慈、惟可速購船往矣！四、合影及剪報，收到；為
感！五、陳、蘇紙，即為轉交；陳昨已有函矣！六、體真、體妙尼辦渝飛港，款鉅而
手續繁雜，不如由惟幻匯國幣數百圓與重慶中大梁子鍾益亭居士，託為照料（在宜、
在渝均可，在宜鍾亦有分店也），較為便妥（此時旅途甚艱，萬勿輕動）！專此，即
頌近綏！太虛啟。廿七、十一、一、早。
<章>一三</章>
<頁 id="26p271"/>
<段/>靜濤居士鑒：今日晤蔣公，已說妥，由（？）鑄一銀塔。慈航所造銀塔，可刻上
「蔣中正贈」字樣，上款暫不刻亦可。專此，請轉達慈航師等。太虛又及。
<章>一四</章>
<段/>靜濤居士鑒：電悉。款係中央銀行重慶分行於十月二十六日航空匯港，由太虛匯
與陳靜濤居士者，日內想必能到也。惟慈航、惟幻兩君不能領得仰光入口證而由港即
行者，吾意可於領得匯款時，速即由港乘飛機來昆明（所印刷定鑄之重物由香港寄仰
光），則可由滇緬公路赴緬。昨接曾克念君等來電：華緬僧聯會在緬甸之瓦城迎接，
亦請由滇緬路前去也。如此，則除匯仰光及留十五磅在港作印鑄郵電費外，所餘款亦
可交慈航師攜來也。如何？盼先飛復！即候近祉！太虛。十一、三。
<章>一五</章>
<段/>靜濤居士鑒：函電均悉。一、關於為佛團發函電及街車等費，統希在六十鎊內支
付。已耗勞身心殊甚，對此再勿客氣！二、印小冊、製襟章、印照片等，亦皆在前款
<頁 id="26p272"/>
中支付。三、前慈航曾言製一鍍金之銀塔，亦在前款中支付，加鐫上「託太虛大師攜
存（上行）佛教勝地（另行）；蔣中正二八、一一、二六」字樣。四、茲已定車十四
日由昆明到下關，十六日上雞足山，廿三日回大理，廿五到廿八到臘戍，十二月一日
到瓦城（二三日即轉仰光），無故不再更變。五、最近（十七日前）有要函可寄昆明
佛教會轉；十七日起則須寄仰光中國佛學會轉矣。所最關心者，惟慈、惟兩團員之簽
照，當仍以在港候簽為便，轉昆殊不易也。我到仰後，總可把入口准照寄港。五、昨
又接到發來兩函并匯仰光之千鎊支票一紙，收存無誤。六、本來信早函寄，因等候聯
泰段某兌款（四日間每日推明日），致有延擱！但止今晨仍即：李子文兌來五百港幣
，俊安電器行二百港幣，均每百三四二圓算。其段某一千港幣，待下午如能辦妥，再
函告；否則、當函託存港也。專此，順候近祉！
<段/>團日記寄存，無關政治部分亦可採出發表；我日記付覺音。太虛啟。十一月、十
三。
<頁 id="26p273"/>
<章>一六</章>
<段/>靜濤居士鑒：宿雞足山四夜，今晨下山即轉緬，約於十二月一日可到瓦城也。昨
日已成立「雞足山學院籌備處」，推公等十五人為籌備員，余兼主任；定謨、義周（
雞足石鐘寺主持）兼副主任；妙乘兼事務；性空兼書記。劃定以石鐘寺後閣為院址，
當由定謨等支出籌備費法幣三百圓，並決由定謨兩個月內回山主持進行；先此函告。
並祝時祉！太虛啟。十一、廿二。
<章>十七</章>
<段/>靜濤居士慧鑒：赴暹未成，在星候船，今決廿四日可離星赴西貢。惟幻師回港，
應晤及矣！慈航決暫留馬來亞，再去仰光。今託者：一、轉告惟幻師：剪攝電影，要
在二百尺以上，能到三百尺最好！又攝影再晒二百餘張一全套，僅寄重慶羅漢寺宗仙
方丈留交。二、前託寄等慈之十鎊款，今迄未收到，務查原匯寄處追還，並先復昆明
佛教會為荷！專復。順候近綏！太虛手啟。四、廿三。
<頁 id="26p274"/>
<章>一八</章>
<段/>靜濤居士：廿二函悉。費神至感！一、暹匯退票連前存應否為改存美金，請酌行
。二、佛誕攷暫停不印。三、蓮苑深以為惜！四、覺音刊事可照行。五、雲南佛會未
改選，故名義未能卸除。六、白慧等已到重慶。七、醒、芝等是否住靜安寺？天慧現
亦到渝，曾來見過，告其者與公同。八、聞營業不振為憂！仍熱心法務，殊佩慰！順
頌近祉！太虛啟。五、廿九。
<段/>優曇師擬贈還舍利一枚令供養，以在重慶，故未及寄，待下次寄。
<章>一九</章>
<段/>靜濤居士慧鑒：抵渝曾接一函，已復，諒荷察及！今與葦舫等安處縉雲，希釋念
！去年來託費神為辦諸事殊感！寄暹羅款已退還否？收支各賬及尚存辦法，祈結示一
紙為盼！順頌時祺！太虛啟。廿九、六、十五。
<章>二○</章>
<頁 id="26p275"/>
<段/>靜濤居士鑒：昨復書應先察及！茲接教育部函，抄奉閱覽，應以惟幻去為最宜，
否則祇有另覓他人，望再一代詢惟幻。又另找他人，擬詢法舫、芝蜂、岫廬等；芝蜂
亦望一代電詢如何？教授為傳譯大乘楞伽經，並負籌備世界佛教聯合會責也。順詢近
佳！太虛啟。八、十五。
<章>二一</章>
<段/>靜濤居士鑒：一、二奉悉；昨並復惟幻矣。三、草舍詩存，此間以郵寄為難，尚
未見一本！擬請由香港航空寄一部來。馮君現居昆明，當囑再寄港廿本也。四、見復
墨禪等函。五、弘化精舍事，議定六條均當，正式書來可允。芝蜂信，亦待其時再發
；必要時，吾或亦可飛港也。去年見寶乘師文，就歎為難得，希先致意！即頌時綏！
太虛啟。九、廿一。
<章>二二</章>
<段/>靜濤居士慧鑒：惠書附件均悉；除潮音詩存，可不害及海刊，已轉告發行人外：
<頁 id="26p276"/>
一、復書錄如另紙。二、芝師最宜，他人頗難選，要多有人促來乃佳。三、教職：寶
乘、墨禪二師預定外，餘待芝師定，再與商訂。四、招生學課及組織表與書院額，見
復墨禪紙。五、全章及規約等，容參考漢院、閩院徐定之。六、此事全係感公熱誠護
法而勉應！務希注察盡言，使無疏謬。太虛。廿九、十、八。
<章>二三</章>
<段/>靜濤居士慧鑒：華南佛學院雖勉任，而最要須芝峰代院，盼多有人促其振作起精
神來港。印順今在貴陽已有專務，無已、即由寶乘暫代院如何？覺須此層先定，其餘
乃可全定也。順訊時綏！太虛啟。十、廿七。
<章>二四</章>
<段/>靜濤居士鑒：前寄回廿二號函並復收到，二千圓應均察及。茲閱畢詩存，已製正
誤表，由海刊社印送。又寄來之一本中，缺第六十七、八十六頁，擬請飭抄這一頁寄
來補上。又芝峰再不來，墨與居士不須去滬；以去亦不來，來亦非自願而無精神！芝
<頁 id="26p277"/>
前函推會覺，不知會覺現在何處？要芝轉邀會覺來代，或由港逕函邀會覺來代亦可。
印順現擔任貴陽大覺精舍主講，方由此間邀人去，亦難使來港！否則就港人中，如寶
乘為代；祈酌辦。並詢近祉！太虛啟。十一、十六。
<章>二五</章>
<段/>靜濤居士：墨來信述芝近況甚詳，諒居士亦聞之；如此，恐難望來港！而醒、覺
亦然，且恐來亦難洽！另外應請就留港之吾門人選，察擇其宜代者一人，除寶、墨已
定外，並再加教職二人，即可組織成立。萬一必無人，或須辭退，或暫空，亦希設計
！開春南洋安定，我有飛港可能。專此，順候時祉！太虛啟。十二、三。
<章>二六</章>
<段/>靜濤、墨禪仁者同覽：封函待發，接李素發居士飛函摘覺音載寶乘食嘢詩，深致
不滿！有恐黃君見而退心說。我亦覺此時寶、竺不應以譏戲授其他嫉忌人以隙！來信
求復，由陸無為轉交，殆即陸搜剔以挑撥耶？希善巧開解之為幸！太虛又及。
<頁 id="26p278"/>
<章>二七</章>
<段/>前紙未發，今接轉來廿八號書並鄧爾疋先生詩，甚感！法舫等稍俟仰光無礙，教
育等原希望在緬多有聯絡，且預備英文，亦善。印光法師高齡謝世，此間佛侶亦同悲
法弱！寶靜壯歲，當能速起沉痾也。併問香江諸友！太虛啟。元、十六。
<章>二八</章>
<段/>靜濤居士慧鑒：得卅三號函，悉已由南洋領足球隊凱旋香島，至為忻慰！而馬來
民淪回教，地繫英政，華僧寺適應唯利是求之僑民繁衍，其不能滿教史教理參印之望
，尚待言耶？乃知識僧青年亦往往墮落其間，殊可悲憫！覺中國政治及社會不澄清，
僧徒蝨其中，亦無改善可期！黃居士誠如所言，惜無多願行純潔者引攝成有力清淨佛
團以宣化耳！自來墨水筆，便帶至重慶南岸獅子山慈雲寺交止安師收轉可也。李俊承
之公債息金票參百元亦照收到矣。給惟幻師之國幣百元，本已照其函囑付其俗妹體妙
尼收矣！既又取去百港幣，諒係需用，不須追索！催將「自由史觀」早譯為英文是要
<頁 id="26p279"/>
！優曇囑交演培之款，以演培不在此未交，故其廿元請退還之。印度來英文，已轉致
中央宣傳部以待復。芝、醒誠如所論，但此間艱苦，不易招致！暫盼仍消極持守耳。
墨禪閉關、（盼習作國文）好，甚慰！了如師能掩修更好！順頌時綏！太虛謹啟。卅
、八、廿七。
<章>二九</章>
<段/>靜濤居士慧鑒：承託人帶下自來水筆一枝，改進略史十本，已收到；為感。惟略
史需求者多，苦未能多得耳！日前囑止安以來紙訪君澤，尚未回音；但今日得君澤寄
轉卅四號函矣。居士年長吾兩歲，對佛教革進，誠勇有加，殊令感佩！惟所云之僧青
不多得，而社會腐之，政治梗之，亦只可盡心而已！菩薩學處，如得地得緣，當拚捨
衰軀一踐行！今國教會仍擱阻中，對全國僧寺不敢奢望矣！於演培，亦見愛才之篤，
在此，吾亦特栽培之；今為合江辦法王學院，向吾請去主教務耳。川中近由漢院學僧
出去開辦僧學者已五、六處，惟格於僧寺傳統，只分途小辦，不能聯合為整個之系統
<頁 id="26p280"/>
也，演培之學院，有可發展希望，已令飛邀芝、醒，未卜如何？圓淨、滬識殊早，可
以郵址告。順頌近祉！太虛。九、十四。
<段/>附靜濤來函
<段/>虛公導師菩薩：尊論國家政治及社會不澄清佛教無改善可期，甚佩高明，但俟之
河清，人壽幾何？弟子以為盡形壽、盡人力，向佛革運動之途徑邁進，陸續訓練基本
幹部，依照青年團組織，將學生會盡量擴大，招攬智識超越，思想前進，願行純潔，
不慕利養之僧伽輔佐提挈，決必有成功之日，弟子年齡雖老（五十五），亦極願追隨
師座致力佛革與佛教惡勢力奮鬥也。
<段/>演培師佛學國文，在僧青年中堪稱傑出，決為可造之材，今讀尊示謂已不在漢院
，頗為系念，究不知演培師轉居何地。近況若何？有何任務？便乞賜慰。
<段/>芝醒法師以渝方艱苦，不易招致，聞之惘然！但以兩師之才及過去歷史，若一任
令投閒置散，一任其赧顏妥協，心中大為臲卼耳！
<頁 id="26p281"/>
<段/>上海李圓淨居士，昔者囿於一宗之見，對師座主張不甚投契，年來與弟子相交日
深，常以師座著述送閱，現已一改故態，對師座不特有正確之認識，且信仰日固，彼
數欲修函致敬，因郵遞不通，茲將彼昨日來函一段附呈，可資印證。李居士在佛學著
作上似有一部分之權威，弟子頗欲羅致為師門臂助，甚盼師座賜函嘉勉，由弟子轉去
，師門甚幸！弟子靜濤頂禮。九月二日。
<章>三○</章>
<段/>靜濤居士慧鑒：惠函欣悉！并轉示芝峰、大醒、亦幻諸子矣。三四日後將赴奉化
或天童育王與慈溪等舊遊，一應邀請，恐度陰曆年於甬矣。荷關注大雄校費等殊感！
李金榮居士前者曾交與中國佛教醫院捐冊一本，亦曾允捐大雄校費，如抵甬相晤，均
為詢及！此次留滬，未晤李榮祥居士，如見時可言及，以呂碧城居士遺款作藏經會編
費為囑。順候年祺！太虛手啟。卅五、十五、廿九。（稿存陳靜濤處）
<頁 id="26p282"/>
<文>復香港女眾書（二通）</文>
<章>一</章>
<段/>以深密佛告善現，因論生論，展轉談及不為女人說過五六語等律文。佛於聲聞乘
專為比丘，初步即超欲界，故經律呵厭女，令女自厭，其處非一；大乘則勝鬘、月上
等全異此。深密之告善現，乃以其深解空義，絕不須牽及此問題。我對女佛徒，只勸
在家學勝鬘等，不令依聲聞律出家，亦因不契時機，於法於人兩無益也。婦女應多學
佛，但切勿出家為尼！
<章>二</章>
<段/>來信是完全不信，而只憑我見爭論！要知如轉變的空性是平等的，轉變業果行相
齊是平等的；業報的當相，人是人，畜是畜，男是男，女是女，凡是凡，聖是聖，如
何妄執平等！此可妄執平等，惡染也不用除，善淨也不應修，還要什麼佛法？佛制不
<頁 id="26p283"/>
平等的尼戒，卻是改革業報使能平等的方便，尼便是從受佛制不平等的尼戒而成的。
爾等空慕平等……，又如何能從佛的不平等方便以達到業報轉勝的真平等呢？佛說女
子為尼，減損佛教，是這世界共業報中的真確事實。就現存世上的佛教現狀，西藏、
緬甸、錫蘭、暹羅無尼，佛教較純盛，漢地有尼佛教衰亂，廣東多尼佛教尤頹敗。在
家信女多菩薩，尼最勝不過自了果。爾等如有菩薩心，如尊信佛語，如護惜佛教，應
學在家菩薩！（見覺音卅至卅二期合刊）
<頁 id="26p284"/>
<文>復朱鐸民居士書（二通）</文>
<章>一</章>
<段/>鐸民居士慧鑒：惠書覽悉。所提可糾正偏失，甚佳！佛法誠以眾生為對象，然中
國佛徒舊習，濟救鬼畜，漠視人群罪苦之化度，於佛出人間，佛身同人，佛說人身難
得，古德云「端心慮趨菩提者唯人為能」等義，致成偏失。佛教於人群失其重要性，
重人事者亦輕佛教，為近世佛教衰落之要因。乃證明佛對一切眾生，尤以度眾生中之
人類為先務，世出世善法之進修以人乘為初步，因為對治。激而過者，起佛法以人為
本位傾向，甚而唱言人本主義，陷佛法於世教俗學之淺狹，忘佛法對一切眾生之深廣
立場，亦成偏失。正兩端之偏失，彰一貫之中德，已發其機於門弟子所集之人生佛教
。人乘重戒善，天乘基戒而重定，出世三乘基戒定而重慧，戒定慧亦視乎當此而已矣
。病廢不能多運思走筆，略而未詳。復訊法喜！太虛啟。四、二十七。（見海刊二十
<頁 id="26p285"/>
六卷六七期合刊）
<章>二</章>
<段/>鐸民居士玄覽：昨晚得長箋，未能盡讀，今晨始閱之畢，為法殷勤乃爾，能不力
疾略答乎！一、於「常途知見」一言，從颺落知見為說，非吾此言意。法華唯為開示
悟入佛之知見，佛之十號一曰正遍知，八正道之第一曰正見，知見其可輕歟！知見非
一類，有聖真，有凡俗。吾此言意在常途二字，常途一詞亦唐賢常用，指習常通俗之
途；而徹真或切要之特見，每多殊勝，故未可據常途之解概之耳。二、方便一詞，解
亦欠徹。孔子云：「可與適道，未可與權」。蓋必透徹乎道而活用乎道，乃可與權，
權即方便也。維摩曰：「無方便智縛，有方便智解」。大日曰：「方便為究竟」。法
華曰：「以方便力故為五比丘說」。十度之第七曰方便波羅密。自行化他，皆有事乎
方便，吾所謂適切時機之要旨，亦存乎方便耳！三、乘字義，以佛法為運達究竟言，
唯一佛乘，則二乘亦不得為乘；順眾生機先運載達所欲達之地言，則緣覺、聲聞固與
<頁 id="26p286"/>
佛乘並稱三乘，而五戒、十善、八次第定，運載出四惡趣而住人天，深密等經佛亦說
人乘、天乘，與三乘並說為五乘。以乘為出世善法，天乘、人乘為世間善法，同有善
法之運載用耳。佛之說法，非但為出家比丘說，亦為一般人說。其為一般人說，皆先
說施論、戒論（五戒、十善等）、生天之論。遇有勝根，乃為說出世法，非如後師動
不動為說大乘也。亦正唯明二乘而後說大乘，乃顯大乘之勝；明人乘、天乘而後說出
世三乘，乃顯出世三乘之勝。正唯不明人天乘，乃儒道混，若知儒人乘而道天乘，猶
為世間善，而出世三乘乃唯佛為勝耳。
<段/>宜辦者一至宜辦者十，與商榷者一、二：大抵為向所倡言而施行尚艱也。商榷者
三、四：緬甸、暹羅、錫蘭無大乘經咒，咒音今聞有正以西藏者，但今已有習梵文者
，當正以梵文耳。抗戰起後，中國佛教會隨京、滬淪陷而停頓，陪都迄未能復立。兼
之組織未健全，議行亦時扞格，吾以聊盡吾心而已。吾之所說，亦非專為緇流而說，
為緇徒說者每多未布文字，布之文字者大抵為一般人說。其中自多鼓勵白衣弟子為之
<頁 id="26p287"/>
者，嘗病白衣好談習緇流事，而緇流又趨習白衣事，不能各隨其分宜而精進。居士盍
亦力行居士所應行事，并力為諸居士闡說居士所應行事而共策勵乎？縉雲山居尚佳，
暑熱漸增，惟珍衛！太虛手啟。六、二十六。（見海刊二十六卷十期）
<頁 id="26p288"/>
<文>復姜摩西先生書</文>
<段/>美國紐約宗教聯合會名譽幹事姜摩西先生閣下：頃奉大函及附寄對世界公義與和
平共同信念之宣言，異常欣慰與感謝！得悉貴會之成立與工作，及為世界公義與和平
所作之善工，尤覺興奮！今日世界需要各宗教之聯合呼聲至急，本人對貴會宣言所得
之印象甚深，謹願在此向做此善工之貴會諸同仁表示敬意。關於宣言內容，本人對所
提各點均表同意，但仍願就其中之三點，提出愚見：其一為第二段之第一句，其中有
云：「都是一個上帝的子孫」，愚見以為應改為「都是平等的」。第二點，係在第二
段，原文為「我們相信上帝」，愚見應改為「我們相信真理」。第三點係在第三段，
原文為「能引之為一個上帝之人類家庭的統一」，愚見應改為「而能引之於人類平等
、全地球人類家庭的統一」。至希對此三點，惠予指教！於結束此函之前，謹願將敝
國宗教徒聯誼會之情形略為報告，先生對此組織或已稍有所聞。該會成立於年餘之前
<頁 id="26p289"/>
，會員包括回教、天主教、基督教、及佛教之信徒，白健生將軍、于斌主教、陳文淵
會督、馮煥璋將軍及本人等五人為常務理事，常務理事會每月舉行一次，理事會每半
年約舉行兩次。此外並請各宗教徒領袖作公開講演，同時參加一切有益於抗戰建國之
各項活動。惟最大之貢獻，則在促進各宗教徒間之諒解同情合作及互助。同人等更望
將來可作更大之貢獻，非但有關本國之事務，即整個世界中之國際事項，亦係相同。
但該會尚非完全，前途之留待吾等積極努力者正多。先生及貴會諸友人之各種援助，
均甚需要及銘感！敬祈時賜大教，同仁等亦將盡量設法與先生常通消息，俾雙方於將
來彼此認識及互相幫助，尤願請求先生向貴會諸朋友前代為致意！專此奉達，敬頌道
祺！並祝偉大之使命早日完成！你的朋友太虛謹啟。卅三、七、十五。（見海刊二十
五卷九十期合刊）
<頁 id="26p290"/>
<文>覆楊星森居士書（三通）</文>
<章>一</章>
<段/>楊居士星森慧鑒：閱十三日惠書，獲知北平近年佛化時況，至深欣慰！吾所著各
書，雖頗切時要，過承各方推許，亦彌滋悚疚。頃病廢日久，不惟艱于搆思握筆，而
口講亦難，故真現實論講錄海刊者，未克完成也。世苑圖書尚全，近將由葦舫返鄂恢
復，但房舍殘毀，整理不易。李子寬抵漢皋，擬設一書局，專出版海潮音及編印拙著
各書，亦猶在籌劃中耳。前者、承寄至慈宗三要攝頌，供縉雲院眾公閱後珍藏院圖，
咸所讚佩！住心、繼歐譯著精進，清淨亦續編述，聞之甚喜！叔迦比已有詳告，并悉
辛喇嘛、慈舟法師亦居舊都，化導有加。胡妙觀之逝，雖久已知，而頃知現明、普照
諸老與芾煌居士亦已西逝，頗感老成零落！漢藏院譯編，曾刻印十餘種。內學院竟無
逝後，無何表現，但恩洋在內江立一東方文教學院，曾出孔孟學案等，及出一期叢刊
<頁 id="26p291"/>
。巴利三藏院設西安，今尚在邀請錫蘭講師。真現實論已出者，請從中華購之。海刊
遺存不多，擬檢寄若干也。北平各舊雨新知，統希問好！不一一。太虛手啟。十一月
十七日。（稿存楊星森處）
<章>二</章>
<段/>楊木居士：閱佛學月刊各文，深以贊喜！今有李子寬等，在南京辦佛教文化社，
決編印余之全書，預約出版，唯須有專責編校者，居士能至京專負責斯事者，速函復
漢口佛教正信會轉知為盼。太虛。三月十日。
<章>三</章>
<段/>楊居士：來兩信暨與李子寬各信均悉。所述叢書搜編各點，均善。吾國曆十一月
十五前可在京，盼十五前到京，及面定種種。來此供給膳宿外，僅可七萬元月津，來
京旅費希先墊用，以菩薩願行而不計者，能早到京為荷！專編勘叢書，及關于編行叢
書往來信件等，不管文化社他務也。復問近健！太虛。十月二十七日。
<頁 id="26p292"/>
<文>覆吳文官長書</文>
<段/>達詮文官長轉陳主席鈞鑒：頃蒙令文官長賜函垂詢，深感關懷同舟、勤求民隱之
盛德！太虛忝兼舊誼，尤不能不藉之以酬互通情素之旨也。太虛領導中國佛教會。辦
海潮音月刊，躬率佛教訪問團於國內國際，呼起同情，闡揚抗建，并有多處僧徒組
救護隊等，救治災傷、振濟難胞，雖不足言有何大勳，至少於一般國民之盡力於國家
民族者，不相差也。今值勝利和平，歡騰大地，而僧眾之被欺壓，寺產之受侵占，仍
未消滅。近以中國佛教會整理委員會名義，曾呈由內政部、社會部轉請行政院、軍事
委員會會同布告全國僧寺重申保護，此為安定全國寺僧俾能繼續服務國家社會之公益
者一也。太虛又嘗聯合耶、回各教徒成立宗教徒聯誼會，對宗教調協、國際宣傳頗有
貢獻。為令職業宗教師如佛教僧侶、回教阿衡、基督教牧師、天主教神甫等各得其盡
力國事之途徑，曾由宗教徒聯誼會呈中央黨部請求以職業團體選國民大會代表之例，
<頁 id="26p293"/>
全國各性宗教團體亦得選僧等代表各若干名，已荷中央吳祕書長交審察會議，尚祈賜
予裁定，俾宗教徒在國民平等立場亦同享參政之權利者二也。本會南京中山路萬壽寺
會所，二十六年冬被敵機炸毀，寺中殘屋迄今為通信隊等所分佔，失去本會還京之會
址。又本會上海市分會會所在虹口，亦於全面抗戰初起時被敵軍燒燬。兩處圖書器物
等，損滅無遺。茲已呈南京、上海兩市政府就沒收之敵產（上海有日僧本願寺等）撥
一份以資恢復會所。而武昌手創之佛學院，陷敵時殘存餘屋，為敵駐獸醫隊，今國軍
接收仍佔居之；雖已呈請發還，尚延未實施。此為發揚佛教學術文化以啟迪社會人心
計，祈飭令武昌、南京、上海軍政當局迅即發還及指撥者三也。太虛所住持奉化之雪
竇山寺與所屬妙高台等，亦受敵機及游匪殘毀甚多，前者毛穎甫先生曾談及將來須藉
提倡重修；而在上海東有恆路之雪竇分院，亦於八一三時被敵燒毀，亦祈飭上海市政
府撥封閉之日僧寺屋一所，恢復滬上分院。此有關修復珂鄉風景名勝古蹟者四也。夙
疾猶艱行履，未能躬謁文官長，乃懇轉陳，冀垂察賜示為禱！此頌尊綏！中國佛學會
<頁 id="26p294"/>
理事長太虛。元月十三日。（見海刊二十七卷二期）
<文>復趙慧燮李晴峰居士書</文>
<段/>趙調甫、李晴峰居士轉監利正信會諸會員公鑒：承惠書請邀說法，病朽難應命。
且半月間飛漢或京亦無定，希原諒！并祝會眾精進！太虛啟。二、二五。（趙居士存
稿）
<頁 id="26p295"/>
<文>與過聖嚴居士書（三通）</文>
<章>一</章>
<段/>聖嚴居士：去年屢邀赴錫，曾允今春可行。茲於半月間（農曆二月廿外），如無
臨時要故，當可赴錫住十日，先此預告。福善法師已於前月卅日病故，十六送殯。順
問年祉！太虛手啟。國曆二月廿七。
<章>二</章>
<段/>聖嚴居士：震華法師昨又病故了！天氣仍寒，赴錫或須展期，望告超一法師：他
的來信閱悉，不久到錫再談。太虛、三、十一。
<章>三</章>
<段/>聖嚴居士：古二月初八函悉。一、五萬元已為轉致。二、我精神不濟，赴錫請事
務簡單，免多勞累，切囑切囑！三、准廿六日到錫，你勿須廿一、二來回，源廣二位
<頁 id="26p296"/>
亦勿要廿五、六來回；但廿六在錫相接，便可。（此間可與聖輪同來）。閏月初一起
，可講菩薩學處大綱三日；只能講三日，餘不能講！在閏月初六、七，或抽空到常州
、蘇州各一日。菩薩學處大綱，可印一千張作講稿。中國佛學會無錫縣分會，一、即
日可先將會員名冊登記好（三四十人至數百人均可）。二、舉七人為籌備員成籌備處
，報縣政府請指導。三、在我到時二三日間（先報縣府定期），開成立會。四、我在
錫不能久停，務須先預備好！太虛。古二月初十日。
<文>致蘇慧純居士書</文>
<段/>慧純居士：吉堂的本家蔡天一託寫了好幾張字，好久不來拿去，如知他的地址，
囑來取去！太虛。三、六。（見覺有情八卷六號）
<頁 id="26p297"/>
<文>復長沙趙省長等電</文>
<段/>長沙趙省長、寶生和尚、王師長均鑒：電悉，講經修法，為國祈福，理當應召，
惟滯晉留京，事緣未了；更須急赴甯波天童寺之約，故擬祈轉請道階法師至湘以成勝
舉！太虛叩微。（海刊六卷五期）
<文>覆四川當局歡迎電</文>
<段/>成都統率辦事處劉鄧田處長荃鑒：錦水莪峰，久縈寤寐，重以電招，彌切遐想。
溯江西上，當待春深，先此馳報，無任欽遲！太虛。（見海刊八卷一期）
<文>致陝西辛未講經會電</文>
<段/>陝西辛未講經會公鑒：東電悉。候朱子橋長者來平，即同來陝。太虛。（見海刊
<頁 id="26p298"/>
十二卷十一期）
<文>電勸甘地進食</文>
<段/>印度聖雄甘地鑒：廢除階級，實現人類平等，為佛徒共欽！頃又聞絕食三週，咸
恐礙及康壽。吾國譚君雲山，因亦隨絕食。懇停此舉！敬願印人速從聖雄主張，聖雄
應為愛世界眾生，即日進食！中國佛學會會長太虛。十四。（見海刊十四卷七期）
<文>為國難電告全國佛徒</文>
<段/>各地佛學會、中國佛教會、各省縣佛教會、各正信會、居士林、佛學機關、佛教
團體、及各叢林寺庵四眾同人公鑒：茲值我國或東亞或全地球大難臨頭，我等均應本
佛慈悲：一、懇切修持佛法，以祈禱侵略國止息兇暴，克保人類平和。二、於政府統
一指揮之下，準備奮勇護國。三、練習後防工作，如救護傷兵，收容難民，掩埋死亡
<頁 id="26p299"/>
，維持秩序，灌輸民眾防空防毒等戰時常識諸項，各各隨宜盡力為要！中國佛學會理
事長太虛叩。（見海刊十八卷八期）
<文>為蔣委員祈禱安全通電</文>
<段/>全國佛教寺院會社公鑒：委員長蔣公，一身繫國家安危，民族興替；頃蒙難西安
，祈即或聯合或分別修法誦經，祈求早獲安全返京，不勝憂痛迫切之至！（見廿五、
十二、十八佛教日報）
<文>佛教訪問團通電</文>
<段/>各通訊社、各報館、轉全國同胞、海外僑胞、暨全世界佛教徒公鑒：太虛等頃因
國中文化界之啟發，佛學人士之贊助，及海外各地佛徒之籲請，爰組織成立本團，將
赴緬甸、錫蘭、印度、暹羅等處，朝拜佛教諸聖地，訪問各地佛教領袖，藉以聯絡同
<頁 id="26p300"/>
教之感情，闡揚我佛之法化；並宣示中國民族為獨立生存與公平正義之奮鬥，佛教徒
亦同在團結一致中而努力。因此佛教愈得全國上下之信崇，隨新中國之建成，必將有
新佛教之興立，堪以奉慰吾全世界真誠信仰佛教之大眾，洎崇拜贊揚東方道德文化者
之喁望！茲者、本團取道滇緬公路出發在即，敬布衷誠，佇聞明教！佛教訪問團導師
兼團長太虛率全體團員叩皓。（見海刊二十卷九期）
<文>覆濟南淨居寺電</文>
<段/>濟南淨居寺靜齋大德轉四眾同仁均鑒：支電奉悉，實深同情。空飛乏術，電掬精
誠，并急刊布，來電，呼籲全國名剎高德，同誦仁護以禱平安矣！太虛寅齊。
<段/>見茲來往電文者，全國名剎請誦仁王護國經，四眾同仁亦各隨誦經咒，以共回向
濟南安甯。太虛附請。（見覺群二卷卅五期）
<頁 id="26p301"/>
<文>賀班禪額爾德尼就職電</文>
<段/>南京班禪大師慈鑒：逖聞就職宣化，弘法救世，開政教之合作，為通俗所宗仰，
特電敬賀，並頌福祉！廈門南普陀寺太虛叩宥。（見南普陀寺誌）
<文>電賀歐洲佛教大會</文>
<段/>英國倫敦歐洲佛教大會公鑒：敬祝歐洲佛教前途之光明！漢口佛教正信會代表太
虛叩馬。（見正信五卷一期）
<文>電賀虞洽卿壽辰</文>
<段/>虞洽卿長者尊鑒：欣逢七秩榮慶，並旅滬五五紀念，特電祝賀，敬頌康強！（見
廿五、七、十九、佛教日報）
<頁 id="26p302"/>
<文>電賀草堂寺宗鏡和尚</文>
<段/>成都草堂寺自立佛化初中學校宗鏡校長慧鑒：接誦大函，藉悉近感僧材缺乏，創
辦佛化初中學校，于九月念一開學等由。仰見仁者高瞻遠囑，於抗戰期中不殫艱勞，
拼此熱心毅力，預為儲材辨器。將來龍象輩出，荷擔如來家業，正可拭目以待也！特
電奉覆，用伸賀悃！世界佛學苑漢藏教理院院長太虛哿印。（見三十年十月二日佛化
新聞）
<文>電賀蔣主席</文>
<段/>國民政府主席蔣鈞鑒：頃披官報，敬讅十一中全會公選鈞座為國民政府主席兼海
陸空軍大元帥。眾望所歸，曷勝欽忭！揆文奮武，負抗建之重任；邁古鑠今，致國族
於復興。同盟居四強之列，世界奠和平之基，偉烈豐功，永垂萬代！景瞻吉座，謳頌
<頁 id="26p303"/>
無量！特電申賀，恭叩崇綏！中國佛學會理事長太虛叩刪。（見三十二年十一月四日
佛化新聞）
<文>電賀緬僧高壽</文>
<段/>阿戾都耶法師慧鑒：余去歲領導中國佛教訪問團訪問貴國佛教名德，得晤法師，
討論中緬佛法，兩無歧異；兩國佛教民族應友愛親善，甚佩尊見！今得訊知法師八八
誕辰，謹代表中國佛教徒，以無限之願望，謹祝座下努力世界佛教運動，促進中緬親
善，福智雙修，長壽無量！特此電賀。重慶中國佛學會理事長太虛。二十九年十一月
二十四日。（見海刊二十二卷三期）
<文>賀王經濟部長電</文>
<段/>南京經濟部王部長雲五先生勛鑒：國府還都，策賢柄政，先生學為士則，清畏人
<頁 id="26p304"/>
知，以史雲獨行之才，作子產眾人之母。計劃經濟，期於正德厚生，開發資源，將以
安民救國。忝叨文誼，共被榮施，肅布賀忱！維希霽察！太虛叩徑。（見海刊二十七
卷八期）
<文>賀俞交通部長電</文>
<段/>南京交通部俞部長勛鑒：復員伊始，邸報傳來，先生榮長交通，得人有慶！將見
羊腸西轉，能回九折之谿；牛尾東來，定鑒五丁之路！舟車所至，聲氣咸通，化荊棘
為康衢，涉巨川有攸濟。祥和在望，毋任賀忱！太虛叩徑。（見海刊二十七卷八期）
<文>覆彭宣傳部長電</文>
<段/>南京宣傳部彭部長勛鑒：袞袞還都，喁喁望治！長才攬轡，作喉舌於邦家；儒者
登壇，播絲綸於南朔。將見德聲含詠，仁風飄十地之雄；相期道化，惠露灑三天之渥
<頁 id="26p305"/>
！昔居山野，曾挹霽光，謹布賀忱！維祈睿察！太虛叩嘯。（見海刊二十七卷八期）
<文>賀上海吳市長電</文>
<段/>上海吳市長國楨先生勛鑒：中樞望治，昃晷思賢，為地擇人，調公長滬，春申迪
慶，萬國騰歡，甘棠蔭屋，援街咸思！召伯名宦，送江入海，……不讓坡公。循聲早
播江漢之間，治績更駕巴渝而上。誼深文化，道契寰中，流水不窮，浮雲自遠。敢忘
世俗之禮，聊申忭賀之私，佇候履新，諸維愛照！太虛叩效。（見海二十七卷八期）
<文>賀白國防部長就職電</文>
<段/>南京國防部白部長健生先生勛鑒：報載國防會議，機構重新，先生眾望所歸，擢
膺首長，黔黎忭躍，陸海歡騰！固知李霍勛名，應開東第，鄂褒毛髮，並會南宮；以
現代化之設施，作第一流之領導，從此有征無戰，保大定功，所深願也。謹布賀忱，
<頁 id="26p306"/>
伏維垂鑒。太虛已東。（覺群一卷二期）
<文>賀陳辭修總長就職電</文>
<段/>南京陳參謀總長辭修先生勛鑒：抗戰成功，巴徼振凱旋之旅，指揮若定，屺橋迴
訪道之車，先生秉武三軍，抗稜八表，長征絕幕，刻石字於狼胥，固我邊疆，控河源
於牛渚，猶復公忠體國，羞言大樹之功，總長參謀，不受通侯之賞；允宜矜式，縈感
私衷，肅布賀忱！聊申敬禮。太虛叩東。（覺群一卷二期）
<文>電唁蔣作賓</文>
<段/>國防最高委員會黨政考委會政務組李副組長子寬轉蔣部長雨巖家屬禮鑒：閱報，
驚悉雨公西逝，殊深震悼！公勛業彪炳於國家民族者，自著史冊；而民七聞法普陀，
至滬刱覺社，實開佛化新運動，則佛門功首也！特電致唁，尚希節哀以弘令德！中國
<頁 id="26p307"/>
佛學會理事長太虛叩徑。（見海刊二十四卷二期）
<文>唁趙戴文電</文>
<段/>趙故主席戴文家屬禮鑒：文公西逝，震悼殊深！公一生盡瘁黨國，維護佛教，特
電致唁；尚希節哀以弘令德！中國佛學會理事長太虛陷。（見海刊二十五卷三期）
<文>為追薦羅斯福總統告全國佛教徒電</文>
<段/>全國佛教團體徒眾均鑒：羅斯福總統在美國為未曾有之聯四任者，在全世界為同
盟國之執牛耳者，仁聲義聞，洋溢全球，吾佛徒方以鐵輪王奮戈乃定期之。不圖未及
觀成，遽傳噩耗！所幸蕭規曹隨，勝業必成。吾佛徒哀慕之餘，其各誦經念佛竭誠追
荐，以見公道在人，良心未泯，戰爭必可消弭，和平定能永久矣！中國佛學會理事長
太虛叩元。（見海刊二十六卷五期）
<頁 id="26p308"/>
<平裝 id="52"/>
<頁 id="26p309"/>
<文>答黃覕子問(二則)</文>
<類>《答問》</類>
<段/>問一：八識之中，第六是意而第七末那為意識所依故亦名為意。若然，則六為能
依，七為所依，即與眼識之依眼根，耳識之依耳根無異，何以六名識而七亦名
識乎？
<段/>答一：梵語「末那」，此譯為「意」。八識中第七識正名為意，意者，恒審思量是也
。第八恒而不審，第六審而不恒，前五不恒不審，唯第七恒審思量，以執第八見分
為內自我體，故名為意。剋實言之，第七第六俱名意識，以恐相淆，故第七存末那
之梵語而不譯為意。然立名雖同，而義還有異。第七名為意識，是持業釋，意之恆
審思量是第七之業用，識之了別是第七之體相，即用此第七識之業，標第七識之非
他識，即用顯體，即體持業，意即是識。第六名為意識，是依主釋，猶夫眼識依眼
根，故名為眼識，第六依第七為根，故亦名意識。根者，勝增上緣，有依、如、發
<頁 id="26p310"/>
、屬、助五義；依意之識，意助之識，屬意之識，意發之識，如意而轉之識，故名
意識，意之與識，二各有體，用其所依勝增上緣之根，標此第六非是他識，故與第
七即意是識而名為意識者義有異也。第七之為第六識根，正如眼、耳、鼻、舌、身
為前五識之根也。然第七識自體是識，以復為第六識依、助、屬、發、如之根故，
又名意根。但在意根一名，又有三義：一者、即第七識獨為第六勝增上緣；復通為
前五染淨依，即第七識未淨，則前六皆染；與第六之如第七而轉同，復與賴耶為俱
有依，有則俱有，第七不執第八為我，第八即捨賴耶之名，故第七識偏名意根。二
者、八個識之等無間緣，通名為意根，此即自體是意根也。三者、在隱祕教，但說
有六識而未說有八識者，所云意根，即隱含第七與第八二識，此通常說六識、六塵
、六根之意根也。
<段/>問二：如來一代時教，天台、賢首均判五時，獨慈恩宗則依深密等經判為三時，
而以最初華嚴判屬第三時，本在方等之後、法華之前之般若，卻又判屬第二時
<頁 id="26p311"/>
，種種不同他宗之處，果何據乎？
<段/>答二：慈恩依深密等判為三時，所謂有時、空時、中道時者。時者時義，非指時代，
此中亦有頓、漸、不定。頓教不歷三時，從始至終皆中道時，即華嚴是；在不定教
，亦不定歷三時，或從有入中道，或從空入中道，方等諸經皆是。唯約漸教，乃歷
三時，初從依他起性祕相而說，對治凡夫斷見，說續有情，建立人天因果；對治凡
夫斷常二見，說惟有諸法而無我，建立二乘因果。次乃依遍計執性，說畢竟空義，
淘融執見，解除法縳，在經正指般若諸部。然後會歸前二性顯圓成實性，令入中道
，在經正指深密、法華等部。蓋在頓教之機，從始至終皆聞華嚴；在不定機，從始
至終皆聞方等，亦有始終唯聞阿含教機，亦有始終唯聞般若教機，亦有始終唯聞法
華教機；唯不定教中有一類從小入大、從空入中之漸機者，乃歷此三時耳。故天台
之判五時教，亦有通五時以融之，閱教觀綱宗可知矣。（見覺社叢書第一期）
<頁 id="26p312"/>
<文>答劉笠青問(四則)</文>
<段/>問一：各教下手工夫，俱重持戒，其義云何？
<段/>問二：自修之士，對於人事一切煩惱，如何屏除？
<段/>問三：入道之始，志願若何，方可成就？
<段/>問四：聖人以神道設教而天下服，正信歟？抑迷信歟？
<段/>答一：戒者、去其染業而不使之復染也。孔子戒色、鬥、得，釋氏戒貪、瞋、痴，同
為掃除根本煩惱。譬如擒賊，擒王為先。而其守持之法，如子思之戒欺求慊，顏子
之心齋、四勿、不貳過，皆所以去妄存真，省之又省，以至於無。必也四相盡絕，
一塵不染，永久不退，方為戒律精嚴。故曰：「萬法無真，持戒近是」。一切聖賢
莫不始基於此，此第一義諦也。
<段/>答二：舊緣無礙而已矣。儒者下學上達，盡人以合天；佛子出世不捨世法，要皆以心
<頁 id="26p313"/>
照境，不以境蔽心，久則心境雙忘，逆順愛瞋，猶如光滿太虛，聲傳空谷，不相留
礙，所謂煩惱即菩提也。夫奔雷掣電起於心目，可謂暴矣，天地反覆，身入玄冥，
至深遠也。大空如日，三界煊赫，或成冰海，晶瑩無際，此亦極宇宙之至變也已。
而此種種幻相，燦若空華，終不令翳我明覺，何況尋常人事？一切煩惱皆由無明發
生，理障既滅，事障自銷，無勞屏除。故曰：「大定無出入」，在學者融會焉可
耳。
<段/>答三：但發願心，決定成就。願海無邊，各隨心量。阿彌陀佛以願力結成淨土，接引
三界十方眾生。觀世音、地藏菩薩等，皆各以度盡眾生為其本願。仁者欲立立人，
欲達達人，即願即行，即人即己。良以萬類為一原之分，萬法為一心所造，無願無
成。願量不宏，成就不大；擴而充之，終而成之，則專視學者精進之心與廣大之懷
以為斷。
<段/>答四：正信非迷信也。夫太虛、一心之所彌綸，性為體，神為用，其於物也，體而不
<頁 id="26p314"/>
遺。人之生也，神與俱來。神、聰明正直而一者也。詩曰：「清明在躬，志氣如神
」，即此之謂。凡夫之人，蔽於物欲，囿於形體，性不復見，神失其所依，而不可
以終失也。聖人於是教以事神之道，其言曰：正汝形，一汝志，神將來舍，降神也
。盥而不薦，有孚顒若，侑神也。上帝臨汝，無二爾心，事神也。其竭誠致敬，凝
神一志若此，實為復性之初步。梵網經曰：「我是已成佛，汝是當成佛，當作如是
信，戒品已具足」。欲成正覺，先具正信，正而後信，何迷之有！（見覺社叢書第
四期）
<頁 id="26p315"/>
<文>答楊犖哉問(二次十則)</文>
<章>一</章>
<段/>問：疑情不可卜度，卜度則成妄想；卓之所不解者，疑情與卜度有何區別也？
<段/>答：宗門之第一義，即不以佛祖聖賢在文字言語上所留傳的如何若何為滿足，必須翻
轉來向己躬下憤憤地要辨個究竟是什麼而後已。即這便謂之疑情，觸著磕著，無不
當下翻向己躬下討究他個究竟是什麼，即這便謂之起疑情。然不得在那要根究的「
究竟是什麼」上，用推論方法，先立下幾個假設，以為不是甲或許是乙，不是甲乙
必不出丙之與丁，如來書所云疑之狀態，此正所呵斥之卜度是也。然參禪所要根究
的「究竟是什麼」，為何不可用推度的方法呢？因為此中所要究明的「究竟是什麼
」，乃吾人情識上向來所未曾有過的，且是情識上絕對不能有的，要待吾人的情識
窠臼徹底脫落時乃顯現的。若妄想卜度，則是自己騙自己，自己阻礙自己，留著情
<頁 id="26p316"/>
識遮蔽他，使他不得顯現的。與北京赴上海時東西南北的方向，天津、保定、南京
、漢口的旅途，原是情識上之所有的，是絕對不同的。今說此，並不是為疑情不可
卜度一句話做註解，實是參禪用功的要緊處，故不辭嘮叨耳！（見海刊一卷一期）
<章>二</章>
<段/>問一：如此用心是否妄念──如參念佛的是誰一句話頭，心思此念佛者果是誰耶
？我也。何者是我耶？血肉筋骨無知之體非是我也，有知覺處方得謂我；腦主
知覺，故我應在腦裏，腦亦血肉物質之一種，焉能化無知而為有知！或係如機
器、電器之類，因組織上而發生此種能力耶？然萬物原有何種性能方能發生何
種功用，斷不能使本無者而化為有，如汽機本有熱力之性能，故方有機器之功
用，電機本有電力之性能，方有電器之功用，及降而言一切物質分子亦本具分
合之性能，方能起化學作用，茲物質與精神絕不一類，何能以物質之本能而發
生精神之功用耶！且窮究物質之本原，出於多元之分子，再進而推之則出於一
<頁 id="26p317"/>
元之原子，再進而推之則出於渺微之以太，因以太之律動種種不同而生種種原
子、分子，又因其種種律動不同而生力、生熱、生音、生光種種之現象，是物
之本原窮於以太，而其性能亦極於力、熱、聲、光、氣、液、固而止，絕無與
精神可以相應相生之點，當知精神由物質組織上而成之理，無有是處！──
窮搜極想，無有恰當之解決，如此起疑情，疑則極其疑矣，然參諸各禪錄及來
函所云，似正以是為妄想，為追尋，為卜度；在台宗則正謂之外道異計也，究
係如何，請師就此文下一斷語。
<段/>問二：如此用心是否合法──如參念佛的是誰，但心中想曰此念佛者是誰，神凝
於誰，內視於誰，念法於誰，但用心至此處即止，如一刀斬斷，如勒馬懸崖更
不再向前尋出個如何如何，解出個如何如何。換言之，即但起疑問而不自為解
答也。又如參無夢無想時主人公在何處，但一心看著那無夢無想時情景，心問
此時主人公究在什麼處，一味咬定這裏，如抵斷崖絕路，更不再向前尋出個主
<頁 id="26p318"/>
人公在處來，解出個主人公在處來。如此用心，鄙見似於各禪錄暨師來函所示
相符，然究是合否，請師就文下一斷語。
<段/>問三：果如第二條用心，愚仍有疑問二焉：甲、止觀之法，無論繫緣、制心、體
真等止，其制心一處，截斷妄想流注之法門，與參禪之用話頭，愚見以為并無
二致。且參話頭僅抵止門，於觀門尚缺，是止觀較參話頭猶較完備也。乃禪宗
則以己宗為別傳無上法門，果何所以而云然也。不特此也，並斥行止法者謂為
如石壓草，果止門如石壓草，則參話頭能獨異此誚乎！乙、佛法無論台宗止觀
之法，淨宗念佛之法，密宗念咒之法，禪宗參禪之法，及其他一切宗之禪定修
持之法，據愚見可一例以觀，無非截斷妄流，制心一處，由定發慧，定慧等持
之義盡之。果如此義不謬者，則愚見以為亦不必定參前人所指定之話頭，即隨
便自己定一話頭亦無不可耳。如桌現在寫字，則參墨如何是墨的，或筆是從何
而來的，均未為不可，何必定用古人公案中之話頭耶？不特此也，如人專心一
<頁 id="26p319"/>
意，注想一事意不紛流者，皆應與參話頭相等；是世上專心於一事一物者，皆
合由無意悟道而悟道矣。是耶非耶？請為斷之。
<段/>問四：六祖之時，既無參話頭之法，六祖又不許人坐禪，不知依六祖教法究如何
用心做功夫耶？如無法，不幾蹈坐在無事甲裏之弊哉！
<段/>問五：達摩祖師九年面壁，及心如牆壁之語，皆與止門不殊，別無奇特，何以謂
之別有心傳？
<段/>問六：六祖壇經般若品中有曰：「欲入聖位，然須傳授從上以來默傳，分付不得
匿其正法。若不同見同行在別法中，不得傳付，損彼前人」。味其言，是確有
法門可傳矣，佛法果有祕密法傳耶？
<段/>問七：唯心訣列舉一百二十種邪宗不是，但如何為是，不見下解。末文但曰「唯
在觀心」，此一語何能別得一百二十種之非耶？
<段/>問八：終日俗事，自是雜念，與無念之旨自極相背。若謂操俗務於功夫不妨礙，
<頁 id="26p320"/>
則截斷妄想流注及無念等法，可謂廢言。若謂一日只須作少時功夫，其他時仍
可作事者，則一日作事時多，即雜念時多，僅僅少時無念，如何敵得生死？若
謂做功夫時固無妄念，作事之時亦非妄念者，夫作事明明念念遷流，不得以動
靜一如空言飾之，明甚，關於此點，幸有以教之！
<段/>問九：佛法住世，分正法、像法、末法三時代，法應一耳，何能分三？分三，則
將有真偽矣。且像法猶可曰以像為教解釋之，至末法時果以何法為法耶？
<段/>答一：此種用心，亦可算得一種人我的析空觀，雖未是禪宗的參禪法，卻亦非台宗所
謂外道異計，因外道異計是有所執取，而此中但是推觀也。
<段/>答二及附答三：禪宗參禪，是專心要求發明本來意，不在截斷妄想流注。但途路上所
附著發現的截斷妄想流注的功效，亦自如來書所云；此僅是附著發現的旁效，故不
同分止分觀的止。但依交光禪師於楞嚴正脈中指前三卷楞嚴為說妙奢摩他之例，則
將參究話頭為妙止，亦無不可。參話頭原不必前人指定的話頭，但要須是直截根源
<頁 id="26p321"/>
的疑問，可以求一個天地同根、物我一本的根本解決者方是。若來書所援參究墨或
筆之類，則適成尋枝摘葉的戲論矣。昔法蘭西人笛嘉爾，以對於一切皆疑為不實而
進求真實不已，卒之悟一切皆可疑為不實而唯疑一切為不實之意不可疑為不實，因
疑意為不實者還是意而非他故也。此亦略近於禪宗的起疑參悟者，但禪宗不許人在
意識的想像上推觀上建立出組織出任何道理，解說境象狀況為如是者，要人親切分
明得入現量性境，悟徹本真心地而已。又若法蘭西現在的柏格森，排斥各種概念，
謂實在的唯直覺能得，因在直覺中不分能所而能所皆在覺中故，則較笛嘉兒更密符
一層矣。近日北京大學印度哲學講師梁漱溟所作的唯識述義中，謂「大家不要把佛
家坐禪，看成什麼外國養生家、中國道家、印度外道的古怪神祕把戲，佛家的禪定
不過要求真現量罷了，更沒一點別的意思」。永明壽禪師曰：「夫禪宗者，真唯識
量，但入信心，便登祖位」，則更大大的宣露矣。能但從『萬法唯心，心在何處』
驀直追到底的追究落去最好；如欲先求理解，則於唯識諸書仔細研究一番亦好。
<頁 id="26p322"/>
<段/>答四：六祖前，但隨人有何情識知解功習上的粘縳，與他解去了，還他一個本來明明
淨淨的便好，由他隨分穿衣吃飯去，所謂「修證即不無，染污即不得」也。若坐在
無事甲裏，則便是為無事甲染污，亦是為無事甲粘縳。
<段/>答五：莫錯認面壁及心如牆壁便為達磨！但達磨究竟有甚奇特，我亦到今疑著！
<段/>答六：壇經原文，第以悟佛法者不可不傳授人，傳授人須觀是器非器耳。蓋六和僧須
見和同解、戒和同遵，恐彼知見不端，行履不正，妄附聖法以行邪偽，自誤誤人，
為害非鮮，故須同見同行乃可。而同見同行，祇從自悟自證得來，佛祖不過為之印
定而已。知見宗旨之辦，接機應用之方，古人喻以軍符，亦非定無傳授。
<段/>答七：情有偏著，取為實法，一百二十種所以皆為邪宗。但觀唯心，無邪不正。
<段/>答八：動念息念皆歸迷悶，若能提得起本參話頭，自然做著坐著的無不是他。
<段/>答九：正法、像法、末法，乃依世俗諦說佛教在世間的盛衰狀況而已，正法時多能從
佛法修行證得聖果者，像法時鮮能證果，但尚多明理行道，持律儀而具形像者；末
<頁 id="26p323"/>
法則儀像亡濫，以佛學資談柄，比丘中修持者亦鮮矣！（見海刊一卷二期）
<頁 id="26p324"/>
<文>答楊陛雲問</文>
<段/>問：弟子前曾學習調息靜坐，坐至靜極之時，雜念漸少，忽然如浮於虛空，不知
有身，不知有處，但渾渾然似知非知，似睡非睡，有時亦如睡眠，迨至醒來，
頗覺頭目清明，精神爽朗，四肢安適。弟子常以此境告人，或謂此係邪定，恐
入歧途，故弟子近來不敢再試。茲弟子參研佛學，見禪宗法門，亦須入定，然
後大澈大悟而得成佛。蓋佛之法門，乃至尊無上，是故弟子竊有志於是。特竭
誠叩求吾師：前之定境為邪為正？若何修習可改弟子之邪定而入正定？不墮魔
外，直至佛地！又如何可以一生取辦？若必須數世，則菩薩尚有隔陰之迷，誠
恐來世一有福報，便爾忘卻，豈不可惜！敢問修何功德，能令世世不迷？並懇
求指示：先看何種經論？俾便研閱。
<段/>答：詳考來訊所言靜中境況，雖非邪定，亦尚非佛法之正定！蓋是欲界──即吾人及
<頁 id="26p325"/>
六欲天界，凡夫修習禪定，尚未能得到梵界，亦曰色界──之禪定。論界、則禪定
須欲界以上之梵界及空界，乃能有之。在欲界之過程上所發生之各心境，於此不
怖不悔，不憂不喜，不昏不散，不浮不沈，不退不失，能善安住，一二三年或有能
得證梵界禪定者；然此正所謂執身修入之凡夫定也。於佛法論，此亦歧途。況無佛
法真慧，在欲界未到於禪定之過程上，便往往流入鬼神仙魔等邪徑者乎？來述靜中
心境，亦可安正徐進，但急須研佛理，務令正解正念同得現前，以求定慧相應。所
謂慧者，即內身心、外世界，徹底全空，圓明寂照之真空慧也。一生取辦，全在乎
此。可請童蒙止觀、禪波羅密、摩訶止觀、首楞嚴經，細參究之！（見海刊一卷四
期）
<頁 id="26p326"/>
<文>答妙慧女士問(九則)</文>
<段/>問一：修行出家與在家有何分別？出家勝於在家否？女弟子前年依姑蘇淨空尼皈
依三寶，淨師屢勸予出家，謂汝既有志修行，以出家為最方便。惟女弟子俗緣
羈束，終難擺脫，故尚未現尼相。
<段/>問二：有何方法可擺脫一切俗緣？
<段/>問三：年青出家勝於年老出家，是否？女弟子今年二十三歲，淨師謂予出家當乘
年青，予十七剃度，汝今不披剃，更待何時？
<段/>問四：出家何以必先落髮易服？出家修行，不過求其比在家靜心能定，何必將頭
髮剃光，易服改裝？
<段/>問五：衣袈裟有何意義？
<段/>問六：出家何以必受戒？持戒固是，何必在頭上燒疤？
<頁 id="26p327"/>
<段/>問七：尼姑與僧同侶，稱呼相同應改否？
<段/>問八：普度眾生，原不過度眾生信佛，並非度眾生出家。但苟度一人出家，較度
一人信佛孰佳？
<段/>問九：今尼菴多而尼僧寥寥，大可合併，當用何種方法？
<段/>答一：此亦須看對於修行兩個字作何解法。專修持戒、習禪、或與持戒、習禪相策應
等行，則自是以出家為較勝；若讀誦、禮拜等皆然。至修布施、慈濟等行，亦許在
家為便。大士十度齊修，萬行平施，蓋無何優劣可言。但佛時先例，不出家具足苾
芻尼戒，祇有獲證預流果，一來果，絕無能得阿羅漢果者。若以了生死、出輪迴為
志，修學戒定慧三無漏行，以求現生得證四沙門果，則姑蘇淨空苾芻尼之言信矣！
因出家者，已將從生以來由家族所賦予之人格完全拋卻。若女媳妻母等，另依佛法
取得一種新人格；此種新人格，即是專修學三無漏行以了生死出輪迴之苾芻尼也。
第能成就此苾芻尼行，亦須有苾芻尼之僧眾方可。而在今日之苾芻尼僧眾實難得師
<頁 id="26p328"/>
友，則戒難淨，定難生故；定難生故慧難發也。然則雖出家，亦祇能仗阿彌陀佛願
力，持名求往生極樂，以為超出生死輪迴之捷徑耳。持名求往生極樂，則唯在自心
信得篤實、願得懇切、念得貫徹而已。在家出家，無大關係。若無何挂礙牽累，遇
有緣善知識，逕投出家，亦可較能護持信心不退。
<段/>答二：在佛法亦大有峭然斬絕不近人情之處，如一口氣不來時如何擺脫，即今也便可
如何擺脫。人命在於呼吸，入息不保出息，即今便算死去，有何不可擺脫！然佛法
隨順世間施設，也不過違俗情人事，則先存一擺脫之志，於家人持但了舊緣，不造
新業宗旨，定心耐性做去，必亦有了畢一日，看自己願望與毅力何如耳！若由大智
慧大解脫人觀之，則那來俗緣，無非真覺，尚何擺脫不擺脫哉！
<段/>答三：從較能不犯戒言之，亦有謂宜待年老出家者。然出家不是苟安偷活以度餘生之
無恥勾當，乃奮大勇猛發大精進以超三界越四流而趣證無生者，自須年青乃可。蓋
衰老雖可能不犯戒，但於持戒、修禪等等，亦無精力能行也。
<頁 id="26p329"/>
<段/>答四：此從消極言之，毀卻換卻庸俗所貪著之形容飾好，以絕愛欲。若從積極言之，
依佛儀制，仿同佛之形儀，使自己觀之生策勵心，使同侶觀之生和順心，使世人觀
之生淨敬心。且亦身心夾護，俾不容易成就犯戒緣也。其餘若潔淨、簡便等義，亦
附之。
<段/>答五：梵語袈裟，此云壞色，即破壞色質之衣服。依佛儀制，與前落髮易服同義。
答六：燒疤，是受戒時獻身供佛滅障消罪之意，與受戒、持戒原來非一事。今合為一
事，亦可作為提醒自己罪已減、戒已受、僧已成，不應更沾俗染之心念之用。然據
吾一人之意，則燒疤與否，當隨人各自發願，不須定燒。
<段/>答七：若正其名，比丘、比丘尼、沙彌、沙彌尼，四種同名為僧。今世俗則以比丘為
僧，呼為和尚；比丘尼為尼，呼為尼姑。而和尚是親教師義，即師之謂。在比丘，
比丘尼，其徒對師但應稱師，或稱本師，或稱和尚。在師無別，故無別稱，對於比
丘等中大善知識，則呼大師、法師、禪師等等。平常年耆出家早者，或稱長老，或
<頁 id="26p330"/>
稱上座。相等、或呼同參、或呼仁者。徒輩、則呼名字。而「大德」一名，上下通
可以相稱。然則於父、母、兄、弟、姐、妹等，皆可廢除不稱。若從依此本師之力
，得生一比丘或比丘尼之新人格以言，所謂從佛口生，從法化生，則皆稱以父亦可
。此其為父，本不在其人之為男為女也。
<段/>答八：信佛與出家，有廣狹淺深之殊：信佛者廣而淺，出家者狹而深。勸一人信佛即
算成效，剃一人出家雖亦成效，但其成效須更看出家後之行果如何以為定。至普度
眾生之義，非僅度之信佛，亦非僅度之出家，乃度之了脫生死，超出輪回，及度之
成佛也。
<段/>答九：尼菴自以能合成尼眾叢林為宜；然沿習已深，未能易行，然方法固不難也。（
見海刊一卷四期）
<頁 id="26p331"/>
<文>答淨悟清信女問(十則)</文>
<段/>答一：前復志禪君書所云者，以出家非修學佛法之究竟，乃修學佛法之一，殊勝方便
。若能不假此一方便，便能見到行到，則一面既即俗而真，無世俗之可捨；一面又
因處俗，尤能廣攝群流，若維摩詰、龐蘊之所行，故曰最好。
<段/>答二：怎樣可使父母或其他長者許子女卑幼出家，可尋之佛與佛世諸弟子出家因緣，
及古來諸高僧高尼之出家事故，必能有所取法。
<段/>答三：私遁剃度，可再歸省。
<段/>答四：可於上海有正書局購周安士所著慾海回狂一書心會身踐之，亦即可以之感化愛
慾者使解脫愛慾。
<段/>答五：不得父母許可，與棄夫及棄子女等出家，在律文本所不許；然觀之古之抱剛果
之志，有堅深之誓者，亦不以是而為障礙，則在自決耳。
<頁 id="26p332"/>
<段/>答六：自見出家真實之好，以之勸夫勸妻或勸他人，固無不可。然亦不可輕易教人出
家，或反致於法於人兩皆有損無益。
<段/>答七：「善法安放」，衣食亦自在其中，而能亦用佛法開化，使亦能安心於是而各修
其行為最善。
<段/>答八：吾甚昧尼界情形，茅菴亦偶聞人說，實未細悉。
<段/>答九：一面端身正意，祇一味將經熟誦；一面可閱易解之經，漸求了解。請靜安寺路
三十九號佛學叢書研覽之甚善！
<段/>答十：海潮音總望有人來幫助之，吾之願亦猶君之願，願其相續無盡。責吾一人，
恐終難續。傳記、調查、小說三項甚好，有材料儘可登載也。（見海刊一卷五期）
<頁 id="26p333"/>
<文>答朱中翰問(三次十則)</文>
<章>一</章>
<段/>答一：力食、乞食，原可並存。一、新僧化但指在山林之一種僧化，非概括各地僧化
之全故。二、所謂以「竿木隨身，遇緣即宗」之化，則凡有利益，無不興崇，亦何
有障礙於乞食之化哉？
<段/>答二：此中廢像，亦因此說住山比丘，務專修求實證之一種特殊僧化，故如是云耳。
若夫攝俗利眾，亦不妨陳像。要之、亦概括在「竿木隨身，遇緣即宗」之化中。律
寺當須設像，但所設之像，應依照經典，或如整理僧伽制度論所說著為一定之制，
不得隨情混列天魔鬼神之像耳。（見海刊一卷七期）
<章>二</章>
<段/>問一：佛以斷愛絕慾為止惡修善之根本，雖然、世間恩愛慾望，果非善乎？無恩
<頁 id="26p334"/>
愛則社會不能成立，無慾望則進化終莫得而現實。使佛化大興，則世間一切法
皆將變動，而天下擾擾恐不能得一日而安！況愛慾生於無明，然無明非他，即
真如是，若曰斷愛絕慾，不將舉此真如而斷之乎？
<段/>問二：佛視女子似太輕蔑，謂為不能成轉輪聖王、大梵天王、帝釋、魔王、佛身
，此種論調，可證明佛教的女性觀，甚為抑制的。若以此為倫理學原理，推而
致之，必致偏重於男性的一方面。夫既同為世界上之人類，果可助男而抑女耶
？然則佛之倫理將為局部底也。
<段/>問三：佛法中國王之恩似亦於今世不合，且相背焉。
<段/>答一：斷愛為小乘法，亦為出世三乘法。然此所云「愛」，是依我執而起之貪愛、痴
愛，若無貪無痴之慈悲，則又是所成而非所斷。佛所成之智德、福德、恩德，恩德
即慈悲也，特不名為愛耳。至欲、有時專舉與貪同起之欲謂之欲，故說絕欲；而專
就欲以為言，欲即願望，三十七道品中有欲如意足，十波羅密中有願波羅密，佛果
<頁 id="26p335"/>
位中亦不去五別境心所之欲心所，非絕欲也。至謂「無明非他，即真如是」，此言
不然。無明即痴，乃真如之迷而非真如，悟真如即是斷無明，故斷無明不唯不是斷
真如，且正須斷無明以顯真如耳。
<段/>答二：佛法說俗諦，不外乎因緣業果報應之理。從業果論，現前之果相中，既已分明
有男女之區別，則其德用勢不能等，又安能不如男女之實以為說，而抑男揚女為平
等之空談乎？然果由業致，業由自造，但謂女身不能作轉輪聖王等等，而未嘗謂女
身不能轉生為男身，女身男身不過一時業報相之區別。佛法當依同一真如、同具佛
性而觀平等，若業果相則自萬有不同等也。若夫真俗圓融，即相無相，有如維摩詰
經之天女說，則尚何男女平等不平等之可執乎？來問所引之經，大致依出世小乘法
為說者，小乘法專在出世，出世在斷貪愛，斷愛首在絕婬，觀女身而深厭賤之，男
觀之可，女觀之可，皆所以絕婬斷愛也。故此本非維持人世之倫理學，而倫理學則
當依人乘、大乘之說為柢耳。男女同為人類，即不能有高下，何不同為生類而人與
<頁 id="26p336"/>
草木平等乎？何不同為物類而人與土石平等乎？從不平等之業果執平等，而不明其
真平等之所在，復昧佛說此之所因，洵乎其難通也！
<段/>答三：國王之恩，與今世不合，則廢不說之，亦與佛法何礙。佛之應機而說既多，人
人、處處、時時、互互相望而不合者何限！眾藥不為一病而設，亦取其適用者可耳
。況乎國者國家，王者主權，國土主權所在，即為國王，不問其為在君主、或在民
全體、或在國自身也！復次、國者國土，國土猶云世界，雖至世界大同，世界主權
在乎人群，無復國家存在，而人之取所需於世界人群者，猶不能不盡所能以為之報
，則「報國王恩」之四字，仍無疵焉。（見海刊一卷八期。）
<章>三</章>
<段/>問一：往日桂伯華先生以確信因果輪迴之說與否，判是真佛法與偽佛法，其言曰
：「佛法者，因果也，而因果必以輪迴為根本，故不達輪迴則因果不通，因果
不通而侈口言佛者，皆謬妄也」。然予以為因果之說與輪迴之說，皆為印度所
<頁 id="26p337"/>
素有，非自釋迦始。若以此判是否為真佛教，不將以印度數論派等宗為佛教，
金十七論、四吠陀等論典為佛典耶？或曰：印度諸派雖亦言因果輪迴，而與佛
說究竟不同，則請問其相異之處何在？如何始為佛底因果輪迴說？
<段/>答一：輪迴之與因果，義界廣狹，殊大不同。蓋輪迴僅指三界、五趣之有情眾生生死
死生，在生死中升沉往復未得止息者以言；而因果之義，則不但通於輪迴內之三界
有情，兼復通於木石水土等一切無情之物，一塵之細，一滴之微，亦因緣所生之果
也。且又不寧世間有情、無情諸物然也，即出世三乘所得解脫，亦修解脫因所獲解
脫果也；即無上法王所成大覺，亦依大覺因所獲大覺果也。此談輪迴因果之時，不
可不先分別觀之者。因果之中，有一樁「三界有情生死輪迴的因果」，是之謂輪迴
因果，而此輪迴因果乃是一樁事實，對此事實所得不同之見解，則便為古近東西諸
家之學說與各派之宗教。於此輪迴因果「認為有不有」，為第一分類；於同認為有
中，又將「見得確不確」為第二分類。印度之順世外道，近代之唯物論者，皆認為
<頁 id="26p338"/>
有生之物，死即散為物質（斷見），絕無性靈轉生之事；又若耶穌教以靈魂專歸上
帝（常見）等，此皆不認有「六道眾生輪迴因果」者也。然人死已，其性靈轉生為
鬼、為畜、為人之事實，乃多有昭昭在人耳目間者，此既為一樁現實之事，又豈「
唯物之空言」所能取銷為無！莊周、柏拉圖、數論、佛教等乃皆認之為有，第其認
識之方法與認之為有之性質，各不同也。在佛以定慧神通之力，了了照見三界有情
死此生彼輪迴因果之實況，如吾人自視其掌。且觀人世等如幻如夢，故雖有三界眾
生輪迴因果，但幻有而非有實，其實性則本來都無此種種差別生滅之虛偽相也。此
其根本上與別家之認有「輪迴因果」者，已不同矣。因別家但依憑偶然發見之一二
事實，懸為推測，不能明其虛實，通其原委，而即據之設為種種原因結果之說，紕
謬顛倒，轉益滋人迷誤，則印度數論派等是也（持牛狗戒等，亦數論派人）。用較
佛說之「洞明業識流轉三界五趣之因緣果報」，足以發人之深省，導之止惡行善，
反妄歸真者，敻然異矣！桂伯華之言，雖可矯侈談空理不修實行者之枉，亦未為平
<頁 id="26p339"/>
遍圓滿之論。然固如朱君所難，因釋迦與印度之數論等同說輪迴因果故，便應以數
論為真佛教，殆等以「人與牛同耕於田故」為前提，而斷定為「人應是牛」之結論
。朱君思之，其亦相與撫掌呵呵！
<段/>問二：印度數論派自著金十七論者即定多我之說（我指神我）；而佛說實大乘，
若華嚴第一時教，法華第五時教，亦承認立神我，不過佛教有無我之法印，不
以神我為各個性，而以為普遍性而已。但普遍性底神我，與金十七論派的多神
我說有何別？若無別，則佛教中底實大乘教，不如竟稱為數論派為妥。若是、
則可知實大乘殆非佛底主持說，乃隨順婆羅門說法耳，即外道。若有別，其別
之處安在？
<段/>答二：數論所云之「神我」，不過錯認五陰中之「識陰」，為一人一人別有個能知能
見者之個自實體，此各人各有能知見者之個自實體即謂之神我。此神我之性量如何
，則數論中有種種派別之說明不同，要皆以「虛妄分別」取其「虛妄分別所生之幻
<頁 id="26p340"/>
影」，顛倒執為「能知能見之我體」而已。大乘佛果上所云之「我」，即平等──
真如──之體，自在──解脫──之用而已，非分別取執中之物也。來難所引「實
大乘若華嚴第一時教，法華第五時教，亦承認立神我」等言，此皆於佛法顛倒分別
，模糊錯亂之談。近來日本人所作講佛學之書內，最多此類似是而非之說，無知者
閱之乃益迷悶無由得解。然朱君但以涅槃等經嘗說「真我」之故，即謂「實大乘教
不如竟稱數論派為妥」，然則朱中翰嘗到茅廁內大便，糞蒼蠅亦嘗到茅廁內吃糞，
以同到茅廁內故，朱中翰亦不如竟稱糞蒼蠅為妥歟！其可笑，不較前者為尤甚乎？
<段/>問三：如前所說實大乘，恐非釋迦主持說，然則釋迦之說為勝乎？抑實大乘與外
道為勝乎？又釋迦的教義，果出於阿羅邏迦、迦蘭二仙人乎？因此二仙人曾為
釋迦師故。
<段/>答三：明第二條則第三條不成疑問，可不待說矣。
<段/>問四：馬鳴菩薩創底真如生滅二門說，如來藏緣起說──如來藏緣起說原非馬鳴
<頁 id="26p341"/>
所創，特馬鳴所說至為詳盡，即謂馬鳴所創亦非過言──，為因襲傳承釋迦說
耶？抑為革命改造說耶？釋迦所說法與馬鳴所創法，何者較勝？馬鳴雖是應佛
懸記而生，其所說法或亦依於楞伽、密嚴等經，起信、寶性等論，然果超過佛
說，吾輩不妨宗馬鳴而排釋尊也！
<段/>答四：凡學說有因散亂而遂成隱沒，一經採集開顯，編輯條理，始耀然呈露於人之耳
目間者，蓋往往有也。馬鳴宗釋迦所說百部大乘經以造起信論，洵大有採集編輯條
理開顯之功者也。何來乎「因襲繼承，革命改造」，及「超過佛說」等等邪妄分別
哉！至云「吾輩不妨宗馬鳴而排釋迦」，其吐語尤為不倫！既宗馬鳴，則根本上便
宗釋尊矣，馬鳴宗釋尊故。既排釋尊，則根本上便排馬鳴矣，馬鳴宗釋尊故。朱君
抑何不邏輯之甚！
<段/>問五：佛教人天乘教理，與佛教倫理，有提倡之必要乎？若謂不必提倡，則將以
何者對下愚說法？若謂應提倡，則其中迷信滋多，與實大乘圓教了義的佛說衝
<頁 id="26p342"/>
突繁出，且佛教或不必依此而始得久住！吾等居今正宜發揮妙理，此種方便隨
順說，正宜消除，有何提倡之必要乎──前見悲華君文中有欲提倡佛教倫理、
人生哲學之語，故云──？
<段/>答五：佛教人天乘教理與佛教倫理有否提倡之必要，即請用朱君之語答之。若不提倡
，則將何以對下愚說法！故佛教人天乘教理與佛教倫理，有提倡之必要。「若提倡
則其中迷信滋多，與實大乘圓教了義的佛說衝突繁出，今正宜發揮妙理，此種方便
隨順說，正宜消除，有何提倡之必要」！即此兩說，一任朱君取捨，無乎不可。然
尚應正告朱君者：人天乘教理非徒對下愚說也，絕對的沒有迷信，且能破除世人種
種迷信，而與了義大乘一貫者也。朱君當深其心以思之，勿粗躁浮妄也！
朱君所問，本無解答之價值。然以邇來躁妄之徒，生吞活剝的獵取二三名句以佛
學自矜者多，實則雖此種粗淺之疑見、邪說亦未能辨之也，故不惜筆墨而答之如左。
（見海刊一卷八期十期）
<頁 id="26p343"/>
<文>答湯雪筠問(二項二十則)</文>
<章>甲、問對覺社及海潮音所欲參末議者</章>
<段/>一：覺社宜多設支處，要多集同志，如北京、上海、廣州、星洲等處，尤為最要
地點。
<段/>二：宜在北京、廣州、上海、星洲四處，開辦日報、旬報。蓋近世無論何國及鼓
吹何種主義，皆須賴報紙之力以轉移人心，然後易於籌款撥地。
<段/>三：海潮音宜增多影片，宜多古佛、名剎、名山及印度古蹟等畫像，以喚起閱者
興味。并宜闢同道住址一欄，以便大眾函商。
<段/>四：宜多闢名山遊記一欄，及近代名僧、居士事略。
<段/>五：宜以淺近之白描派文字著述，千萬不可用白話文。因中國言語不能統一，惟
文字能統一，若用白話文，反難明白。且白話文若除卻哩呢的底這那等字，即
<頁 id="26p344"/>
是白描派文，尤覺了利直捷也。
<段/>六：杭州交通不如上海、香港、廣州之便，宜速設支處。
<段/>七：宜有具體由淺入深之著作，使世人不致誤趨歧途。
<段/>八：辦日報只須籌開辦費，若在廣州開辦，瑛可決入能敷出，且多得捐款舉辦其
他報業。
<段/>九：宜提倡組織旅行印度、西藏、日本佛教旅行團。
<段/>十：宜提倡組織旅行演講佛學團。
<章>乙、問所未理解者</章>
<段/>一：禪宗應從何入手？宜購閱何種書籍經卷？
<段/>二：六祖壇經，謂「以無念為體」。又云：「無者無何事？念者念何物？無者無
二相，無塵勞之心；念者念真如本性，真如是念之體，念是真如之用」云云。
是六祖教人以無念為體，非如止門之百物不思，換言之即教人念本性也。且照
<頁 id="26p345"/>
壇經無念二字，非連綴而讀，似屬無字一解，念字一解也。然本性無形相，如
何念法？若謂去諸妄念即是本性，但去諸妄念一切皆空，則經又云：「不著
空，不著不空」。若准此言之，則念亦應不著念，不著不念矣。究竟如何為
合？
<段/>三：壇經云：「心不住法，道即流通」。金剛經云：「應無所住而生其心」。然
則參禪者應一切不著，以心聽心之所之，以自性聽自性之發慧乎？
<段/>四：參禪何以要起疑情？究疑何物？何以一切忌著而疑情獨不忌著？
<段/>五：楞嚴、華嚴及印光禪師，皆言佛土黃金為地，七寶為池，凡所用度皆是化現
，無不如意，是以淨土為實有也。何以經又言「隨其心淨，即佛土淨」？六祖
壇經云：「東方人有罪，念佛求生西方，西方有罪，念佛求生何國」？又曰：
「迷人念佛，求往生彼土，悟人自淨其心」，是以淨土為無也。究竟淨土是有
是無？抑屬寓言！
<頁 id="26p346"/>
<段/>六：密宗所謂二乘地者，聲聞地、辟支地也。有云：「若墮二乘地，是名菩薩死
；若墮地獄地，畢竟得至佛」，若墮二乘地畢竟遮佛道，其理云何？
<段/>七：坐禪要攝六根，惟耳最難攝，敢問坐幾許年月方能有效？
<段/>八：坐禪之經過若何？乞法師說法師初時坐禪，由入手之日以至今日，其經過所
見之境地如何？
<段/>九：坐禪何以著魔？魔何形相？魔是否係佛譬喻諸妄之詞？抑是實有魔鬼？乞為
詳示，并示不著魔之法。
<段/>十：古德云：「禪宗無淨土，十人九錯路；淨土無禪宗，萬修萬人去；有禪有
淨土，猶如帶角虎」。味其詞，是淨土、禪宗須合冶一爐始得，乞示其故！
<章>甲、答對於覺社及海潮音各節</章>
<段/>第一節尊議，原覺社之初願。但真正發自覺覺他人心，有己利利人能力之同志，卒難
多得，故尚無一處能成立，非有所靳之使然也。
<頁 id="26p347"/>
<段/>第二節與第一節同，要之此皆非所不欲，特未能耳。如何使能為此，尚請賜教！
<段/>第三節亦因辦事無人，及辦事無財，故難期完美。
<段/>第四節、則儘可依議，或收入雜記欄中。
<段/>第五節、無可不可。因海潮音對於文體，原無何主張，但隨順時機之所宜耳。
<段/>第六節、尊議誠然。但覺社原設於上海，嗣因無有真正同志辦事，故姑移設於杭州而
已。
<段/>第七節、編輯此項佛書，亦嘗計及，但終須有經費及有多人幫同作事方可。實告之，
現在覺社作種種事，僅有一二人而已，其餘但自修耳。
<段/>第八節、閣下如能本乎覺社之名義與宗旨，在廣州開辦日報，固覺社同人所極其馨香
頂祝者也！
<段/>第九、第十節，以言提倡，則覺社所出之書報上，無不可盡力提倡之者。但要期其實
現。必別有何種巧妙方法乃可，否則亦空言以提倡而已。蓋吾十餘年來，凡關於宏
<頁 id="26p348"/>
揚佛法、振興佛教之舉，千端萬緒，應提倡者無不盡力提倡；馴至今日，乃百千萬
億分中尚無有一絲一毫之成效可觀也。濁劫眾生緣淺障深，惡重如山，善輕如毛
，於佛之無上甚深微妙清淨之法，絕無所能心契。縱得一二嚮風餐化者，亦但有
急求自度之懷。欲求符覺社之名義者，未之逢也。噫！此佛所由往往言菩薩道之難
行歟！
<章>乙、答對於所問教義各節</章>
<段/>一：禪宗入手，端在「發明本心」。心在何處？心是何物？於此二問題參究穿透，方
有商量門路。參究時不拘行住坐臥均可，用不著閱看經書。要參看者，則楞嚴經、
金剛經、楞伽經、圓覺經等經，六祖壇經、黃蘗語錄、宗鏡錄、指月錄、宗範等書
，須一一反向自心研究之。
<段/>二：但將大乘起信論「心真如門」一章，及「真如三昧」一章，熟讀深思，義無不了。
<段/>三：但先「參究發明本心」，此義自了；否則終依稀彷彿，千言萬語，亦不能為解說
<頁 id="26p349"/>
清楚也。
<段/>四：有疑故不得不研究，有疑故必須要求一個真明白；著即不疑，疑即不著，疑即參
究，疑即要求個明白，有奮進之力，無住著之事。
<段/>五：有淨佛土，是言其結果；自淨其心，是言其修因。譬如吾人以無始心未清淨，造
諸染業，生於此五濁忍土為人。人身、世界，推厥本因，皆是心業造成。但業成果
生，業果未謝，則固實有此人身、世界，然則豈以隨其心淨即佛土淨而淨土為無哉
！正以身淨之故而淨土是有耳。念佛求往生，是佛為未能悟心之眾生所開之一異妙
方便門，無論迷悟皆可修證。六祖則專為悟心之士，說切實得生淨土之所修因行而
已，法無不相通會。我們以前造了惡業，現在既實有這個惡濁之人身世界；諸佛諸
祖心業清淨，亦便有淨佛國土。我們現在能依照諸佛所言而行，即便與諸佛祖清淨
心行一致，豈不決定往生淨土！其義昭昭若是，何有是有是無抑屬寓言之疑惑哉！
<段/>六：菩薩以能成就無上佛果盡未來際普度眾生為義。二乘地是已得到解脫眾苦之地位
<頁 id="26p350"/>
者，自已沒有苦惱，便不知眾生之苦，不易有所感動而發心度人，轉不若地獄中眾
生以苦極之故，推己及人而能發普度眾生之心，故其說如此。然亦抑揚之談，未為
了義。如實言之，應曰墮二乘地者，其菩薩心較墮地獄者尤難發耳，蓋二乘亦非畢
竟不能發菩提心也。
<段/>七：可修楞嚴經「旋聞」法門，快則百日，遲則十年。
<段/>八：可將憨山夢游集年譜詳細閱之。
<段/>九：可將楞嚴經詳細研究之。
<段/>十：先由禪宗悟心，後依淨土修行。禪宗是頓悟法門，淨土是頓修法門。非禪宗、恐
一生不能頓悟徹底，非淨土、恐一生不能頓修到家。不到家則不免蹉跎，故合之為
妙。（見海刊一卷十期）
<頁 id="26p351"/>
<文>答朱芾煌問（七則）</文>
<段/>問一：煩惱因緣有身──五陰，身因緣有煩惱；為是先有身後有煩惱，為是先有
煩惱後有身？若先有身，身則無因！若先有煩惱，未有身時，煩惱寄於何處？
若煩惱與身一時俱有，則互不相因，即破因果法，亦失十二因緣。若煩惱與身
俱畢竟無生，於第一義則通，於世諦則失，若失世諦，還破第一義諦。
<段/>問二：梵網載：供養法師應自賣身及男女身。既是出家菩薩，云何有男女可賣？
若賣弟子，云何不失慈悲？又與戒賣男女色之條，云何不相矛盾？
<段/>問三：藥王菩薩焚身供佛，自是得一切色身三昧以後之事，非謂初心。梵網謂若
不燒身臂指供養諸佛，非出家菩薩；此已攝初心，然猶僅限於出家菩薩。今傳
戒制度，則不論在家出家，一切需燒。又知其難行也，燒則從輕，不知何所依
據？淨名謂但發阿耨多羅三藐三菩提心，即是出家；今云何乃以燒身臂指為出
<頁 id="26p352"/>
家？若出家即已燒身，以何精究一切佛法？若可輕燒，何如勿燒？
<段/>問四：佛告優波離：聲聞戒與菩薩戒，因緣異、心異、莊嚴異、方便異，是故聲
聞戒淨非菩薩戒淨，菩薩戒淨，非聲聞戒淨。聲聞以求有為破戒，以一念不求
於有為淨戒；菩薩以不求有為破戒，以無量劫中常處有中心不生悔為淨戒；以
此經意推之，似無一人同時兼受二戒之理！今之律師，大抵次第即授二戒，此
與佛意有無違礙？云何行持？
<段/>問五：涅槃經佛言：我滅度後，以佛法付諸國王大臣百官及四眾弟子，若末法中
有犯戒者，聽其苦治，若能苦治，多諸功德！是破戒輩，不名比丘，名禿居士
。而梵網第六戒則又禁說四眾罪過，夫說猶不可，當云何治？今北方寺院多違
半月說戒之制，是以犯戒者多，而佛法因以不振！我輩既有謢法之責，又懼破
戒之罪，若有確見比丘非法行為之時，究應干涉與否？彼既向不誦戒，則無從
於說戒時白其罪過；若置不問，則佛法將益墜落，亦增眾生疑謗三寶之罪，其
<頁 id="26p353"/>
將何以處之？
<段/>問六：小兒腹病，醫謂有蟲，若不以藥下蟲，則是疾視其子之死而不救，若救子
病，勢必殺蟲，二者何以兼顧？又春夏間，溝坑臭穢，易生疾疫，不以防毒藥
水洒治，則滋傳染，藥之亦必殺蟲！園丁治樹，農人耘苗，亦有不能兩全之慮
，如何處理乃得其宜？又推不肉食之義，則應綢衣革履不可穿，肥皂、洋燭不
可用，一切發酵之物不可食，乃至茶不可飲──聞香片等茶曾由豬油熏治──
，油漆之屋不可居──顏料中多和豬血──，即素餐之約亦不可應──以素菜
中多調味之素，此物是葷──。總而言之：即處處荊棘難行，出家人遠離塵俗
，或可屏除，在家人未免應酬，何以善處？
<段/>問七：迦葉、阿難是佛傳法弟子，涅槃經是佛最後說法，理宜付與傳法之人。乃
說此經時，佛偏禁此二眾與聽！若謂小乘不堪受持大法，則涅槃與法華何異？
況諸阿羅漢與聞涅槃者固甚多耶？阿難謂為魔著，然佛既能破阿難梵咒之迷，
<頁 id="26p354"/>
寧不能救魔著之困？況說經將畢，佛終救之，何不早拔將來共聞正法？迦葉並
無魔著，佛入涅槃，恆沙界外菩薩尚來供養，如何迦葉近在耆闍崛山而不知曉
！直至滅後七日乃始知之耶？
<段/>答一：依勝義諦言，真性如如，本不生滅，且無身與煩惱，況可言孰先後！依世俗諦
言，煩惱與身互為先後，身與煩惱俱時并有。論唯識之變，種生現，現生現，現生
種，皆俱時因果；但種生種為先後因果耳。故一時俱有，並不破因果法。蓋因於彼
而果於此，以彼有故此有，即因果之義也。然有有煩惱而無身者，無色界天──或
兼二乘無餘涅槃──是也。有有身而無煩惱者，如來他受用身、應化身──或兼自
受身、法性身──是也。有有身有煩惱者，欲界、色界五趣凡夫──或兼二乘及菩
薩──是也。有無身無煩惱者，三乘無餘涅槃是也。依從真起妄言，摩訶衍論謂依
如來藏故有生滅心轉，不覺則動，動則有苦；不覺而動，即無明煩惱，動而有苦，
即業繫受身，此可言先煩惱而後身。依息妄歸真言，由身有故觀煩惱有，由身空故
<頁 id="26p355"/>
觀煩惱空，此可言先身而後煩惱。更設喻以明之：真心譬水，無明煩惱譬風──風
即水之輕動──，業繫受身，譬水波濤。專就水言，無風無波，以風波皆水故，以
風波皆非水之真相故。專就風、波以言，前波之動遺為現動之波，現動之波傳為將
波之動，展轉帶起，如環無端，動與波同時，未嘗不為因果也；波與動先後，亦未
嘗不為因果也。推之先先而無始也，引之後後而無終也。若問波濤從水緣何而起？
則曰風耳！風耳！欲觀風於水如何止息，則波濤相空，而水唯澄淨平明是也。二諦
及二諦不二之義皆在。
<段/>答二：梵網雖為出家菩薩戒相，然亦兼攝在家菩薩，故賣身及男女，自是指有身及男
女之菩薩言。若在無男女者，則斷無令彼去尋出個男女來賣之理。其不失慈悲之義
，可觀華嚴、寶積等諸經中所記菩薩以妻子等布施之行事。至賣男女色，乃導眾生
以婬；此乃表示輕所愛身及男女，而尊重恭敬供養於法，以此自行，亦即以此導人
，與彼事義不相類例。
<頁 id="26p356"/>
<段/>答三：法華、楞嚴、梵網，皆勸人燒身臂指供佛，所以破人之貪愛也。晚世導在家出
家諸修學菩薩行者，皆略以輕燒，亦令稍作破身見、斷我愛之因緣耳。淨名以理奪
事之說，別對機言，非常訓也。云「若出家即已燒身，以何精究一切佛法」？則身
即不燒，會歸壞滅，豈色身壞滅，便無有能修證佛法乎？以何精究佛法的何字，好
一話頭，大須參究！況燒身亦即精進修習佛法之一行乎？況藥王以得觀一切色身三
昧而燒身，實亦由燒身而得現一切色身三昧乎？云「若可輕燒，何如勿燒」，此言
不然！譬大菩薩行施，內外一切施，而初學菩薩可隨分施，豈以不能一切施便不當
施乎？又如持戒，豈以不能頓一切戒，便當不稍漸戒乎？然近來有般僧俗，但知以
燒香疤為受戒，反昧受戒之正義，又奚足取哉！
<段/>答四：佛告優波離之言，含有斥小歎大，激勵小乘人發大乘心之密意。實則菩薩三聚
戒，攝律儀戒與聲聞共，攝善法、饒益有情不共，故出家菩薩當兼具聲聞律儀，以
聲聞詳於律儀而缺善法、饒益，菩薩詳於善法、饒益而略於律儀也。
<頁 id="26p357"/>
<段/>答五：此問題且提出於海潮音，徵求全國緇素討論後，再為判斷。
<段/>答六：有身生則不能殺非身生以全身生，有親生則不能不殺非親生以全親生，有族生
則不能不殺非族生以全族生，有人生則不能不殺非人生以全人生，有有情生則不能
不殺非有情生以全情生。故生以殺成，殺由生有。民胞物與之大慈悲心，既不能自
已，而民物又不能不相殘相殺以自全其生。大悲與生，不能並存，又不能滅一而存
一，則捨大慈悲心與一切有情，同歸之無生法性，尚何他道哉！然雖發此大菩提悲
願，而於未能與一切有情同證無生之間，雖不免殘殺全生之事，然以同體之心，不
勝其愴惻悲痛之故，當力求其減免，以並育不害為常經。在己身、則寧失命而不害
生；對他生、則以親親、仁民、愛物之差降為變例。去其迫不得已之害親、害民者
而止，此為俗諦之中道也。哀哉菩薩！當以度一切眾生無生為歸，當以對於親民非
不得已不害生為濟。
<段/>答七：迦葉習杜多行，樂獨善寂，往往不在眾會。又靈山會上，拈花微笑，涅槃妙心
<頁 id="26p358"/>
付囑已竟故。但阿難後仍在會，列名時或被魔嬈，或聞佛將寂，悲泣失情，未及到
耳。（見海刊二卷十二期）
<頁 id="26p359"/>
<文>答李直問</文>
<段/>問：依起信論眾生在生滅之中，雖依真如自體相熏習，亦能發心修行，但以有無
量無邊無明，起一切煩惱種種差別，若不遇諸佛菩薩以為之緣，而能證入涅槃
，則無是處。讀此竊有疑義：即諸佛親證真如，從斷無明而證乎？抑本未嘗起
於無明乎？依後義，則佛本與眾生絕對不同，三阿僧祇劫之修行於佛為多事。
依前義，則佛與眾生絕對無異，不遇諸佛不能證入，於第一佛作何說？況經亦
云眾生即佛，無明即真如，一切經論但對世間人見思執著而為言說，若分別不
有，即經論亦捨。金剛經謂之如筏喻者，如是亦可謂筏依渡而有。經依分別而
說，真如依無明而立，佛依眾生而證，得毋使人疑佛，亦從人心識中出，不過
一種對病下藥之法門，亦相對的而非絕對的乎？法華諸佛一大事因緣，欲令眾
生入佛之知見；心經度一切苦厄，以無所得故。佛之大用如是，即以度苦厄、
<頁 id="26p360"/>
入佛之知見而止，恐不對世間相本無出世間體也！
<段/>答：一、諸佛親證真如，即非諸佛親證真如；以親證真如即佛，佛即親證真如，於中
無能證所證相故。二、親證真如，則無明即斷；亦以無明斷故，名親證真如。然無
明雖有斷，而無明無始起之期也。故一切染法起於無明，而無明無起。三、依俗事
言，十法界因差果別，佛與眾生未嘗不異也；不異則何須修佛行乃成佛果乎？依真
而言，一法界大總相體，佛與眾生未嘗不同也；不同則眾生雖修行亦何能成佛乎？
四、真如無明無始故，佛界眾生界亦無始，無第一佛者，亦無不第一佛者。無師智
、自然智、成就慧身，不由他悟，故無不第一佛者。而展轉無不從佛聞法發心修行
者，故無第一佛者。第一不第一，但依妄情立，佛身超數量，絕戲論分別。五、眾
生即佛，眾生與佛同以真如為體故；無明即真如，以無明乃無體之虛病，其實體即
真如故。六、言詮但彰假智所緣之假相，而不證諸法之實相，分別心空，則親證諸
法實相，無明斷而真如顯，眾生情盡而佛陀智圓，亦即謂之入佛知見，亦即謂之度
<頁 id="26p361"/>
一切苦厄究竟涅槃，亦即謂之得無上正等正覺。閣下似但認名言義相為真如、為佛
，而不知超絕名相之實證智境之正為佛、正為真如也。若但念名相，以為真如及佛
，則不過對治眾生妄想分別之一種言說，即如閣下之所言者，亦無不當！（見海刊
二卷十二期）
<頁 id="26p362"/>
<文>答石扶持問</文>
<段/>答一：學佛有在家士女，原不限於出家，故不成問題。
<段/>答二：果然能夠皆轉成佛，則佛世界豈不較人世界更為進化於至善？何必定要有煩惱
苦痛之人！（見海刊三卷一期）
<頁 id="26p363"/>
<文>答覺非問(十三則)</文>
<段/>答一：濟生會假扶乩行善事，同善社借孔附佛，欺罔人世，皆迷信仙鬼者，與佛教初
不相干也。
<段/>答二：知進香求福，不知正法，大都習俗使然。亦由能讀書明理者少，故佛教之經論
雖燦然大備，而知之者卒鮮矣！
<段/>答三：念佛持齋，固亦有益，但若能明理而看空名利色，則為益斯大。
<段/>答四：人人出家為必無之事，如實有其事，則已非復人間而為佛土矣。對人世全體言
，非對個人言，故與個人修一世便能成佛不成佛無干。
<段/>答五：講經能深入淺出難，聽經能了解實行難，誠如所議。然亦無法將佛法說低，使
皆能懂，以說低便同俗情，非復佛法；故唯有設法將人智程度增高漸夠得及耳。
<段/>答六：出家者每年亦不為少，然真實發心出家者少，故往往還俗或隨波逐流而去，徒
<頁 id="26p364"/>
污佛門，復虧僧德，故吾不勸人出家。
<段/>答七：但一經應酬經懺，即依此為生，兼且不免出外應酬，故難佳也。
<段/>答八：湖州白雀寺，係梁武帝時一比丘尼總持禪師之所開創。總持遇達磨，發明心地
，復隱此山專誦法華經。至云妙莊嚴王女觀世音菩薩，均係附會之說。但大菩薩本
無男女相，而應化則無定相；觀世音應化為女身，經中及事跡上均有。
<段/>答九：欲得改轉，除非使進香者一齊皆明白道理如閣下方可，否則欲令改轉殊難也。
<段/>答一０：借境觀心，藉像明佛，此為設教之意。今有雜塑神鬼多像者，實屬不對；但
最少一尊釋迦佛像，必不可無也。
<段/>答十一：不剃髮或是尼，但不得是比丘尼耳。
<段/>答十二：同是人身，自天生之，此語不然。佛法不許言天生，但言業報。同在人中，
先業善者報為男身，先業惡者報為女身，故有清濁；然造業由心，皆可自主，故復
平等。
<頁 id="26p365"/>
<段/>答十三：皈依多師，亦習俗使然，乃廣參善知識之意，孩童亦多有禮尼為師者。（見
海刊三卷四期）
<頁 id="26p366"/>
<文>答純保問(三則)</文>
<段/>答一：前眼、耳、鼻、舌、身之五識，以第六意識為分別依；前眼、耳、鼻、舌、身
、意之六識，以第七末那識為染淨依。而第六意識僅從五緣生者，以較眼識之九緣
除去明、空、分別、根之四緣故。除去明、空可知，除去分別依者，因正是第六識
之自身故；除去根者，因第六識以末那為根，根即染淨依故。
<段/>答二：散位獨頭意識者，即除去夢位之獨頭意識，及定位之獨頭意識所餘之獨頭意識
皆是也。
<段/>答三：且先從覺書、海潮音諸講明唯識者類聚研究之，再進求成唯識論可也。（見海
刊三卷五期）
<頁 id="26p367"/>
<文>答潘圓音問(八則)</文>
<段/>答一：提倡教學，不濟貧窮，是由智強悲弱，智悲未能平均耳。非但學佛者有之，社
會中多有此類人。或亦因貧窮者多，善門難開，及濟貧適以長惰等觀念先橫梗在胸
也。貴親娶四妾，或係學佛前已成之事實，非學佛後發生之行為。且少女偶然心欲
為尼，實不應便贊同，當令在家中修行，能至善根堅固不為境緣搖奪時，方可聽令
出家。蓋出家尼眾，類皆愚濫，甚或犯規敗常，不忍言狀。與其墮落於後，何似慎
重於始，既免玷污佛門，亦可減少罪過。然事非一向，若與因勝、緣勝，出家可望
道業有成者，則阻止其出家者，罪亦極重。
<段/>答二：出家若要為一個好出家人，是件極艱難極勞苦之事。在家稍有欣慕，豈能便談
到此！女人癡愛情欲嬌縱等煩惱俱重，佛制初不許女人出家，後雖開亦深限制，但
勸令在家信學修行，故出家者少。
<頁 id="26p368"/>
<段/>答三：未能明出世法，發出世心，多求來生福報，此本普通人之心理，亦導普通人為
善之法門耳。
<段/>答四：夫婦居室，是淫不是邪淫，在家五戒不戒之，故與出家人別。
<段/>答五：常念彌陀，自然有益；但也須將關於念佛各經書研閱，方能信解願行。
<段/>答六：中國受教育人少，婦女及平民大都迷信鬼神報應，故信佛者少。
<段/>答七：所論誠然。但當時答的人，或亦因女子姑息，無志者多，欲激發其憤悱自立之
心，故不惜口業耳。
<段/>答八：非是佛經中不勸人止惡行善，只因易說難行，故講者多而行者少耳。
<段/>答九：此無不贊成幫助的。但你既發此議，便由你去辦何如？若希望他人，終是沒有
用的事。（見海刊三卷三期）
<章>再答潘圓音問</章>
<段/>答一：學佛者與普通人比論，有同不同，今且略一分析：
<頁 id="26p369"/>
<圖 n="images/17-0369.png">
　　　　　　　　　　　智悲兼強者
　　　　學佛人
　　　　　　　　　　　智強悲弱者
　　　　　　　　　　　悲強智弱者
　　　　普通人
　　　　　　　　　　　智悲兼弱者
</圖>
<段/>就中自然以智悲兼強者為最好，但智強悲弱、悲強智弱二類，猶不無偏長可取，
惟智悲兼弱斯為下耳。如第一次來函所述令親對於佛學很有些研究，平常吃齋念經
，都很誠心，並且印送佛書，此吾所謂智強也。而不肯周濟貧窮親友，此吾所謂悲
弱也。此乃吾就來函所述以分判者，究竟令親是如何一人，則非吾所知。要之、智
強誠有益，不如能濟之以悲為更有益，吾前答之意如是。
<段/>答二：有捨名利色而不為周濟貧苦者，亦有不捨名利色而能周濟貧苦者，亦有由特別
原因故不周濟貧苦，而非關不能捨名利色者。即依釋尊言：其捨王子宮室妻妾之尊
榮富貴，並非為欲將其所捨之尊榮富貴以周濟他人之貧苦，蓋是為求大覺以度群生
<頁 id="26p370"/>
，須捨離之以便專志精修耳，所謂不為周濟貧苦而捨名利色者是也。故不應如來函
混為一談。
<段/>答三：福德智慧二俱圓滿方是佛，不能以清寂概之。以福德圓滿故，能順應眾生痴情
之所求，用為後時漸漸得令度脫之遠緣。求壽得壽，求子得子等，皆經教明載，不
可一偏抹煞。
<段/>答四：前答中所云皆關於佛之教義如是、人之事實如是者；來函雖為女子鳴不平，亦
不過一不平鳴耳，無當真理也。
<段/>答五：未能真實知出世法，若知有來生，深信輪迴因緣果報不虛，汲汲以為善修福，
即人天之正教，故前答予之。蓋此為正信佛法輪迴因果之理者，與迷信鬼神報應絕
不相同。迷信鬼神報答者，看得佛同鬼神一般，且不能知道如何是佛，又安從信佛
哉！即信佛亦等於迷信鬼神耳。
<段/>答六：佛非糊糊塗塗可迷信者，故受教育識道理者，始能正信其所了解之佛法。然佛
<頁 id="26p371"/>
法方便多門，隨機引導，智解闇短者，若能虛心領受智者之糾正，自能漸趨正道。
惟自執為是，斯難教化。至云受過教育者多信耶教，由此耶教辦學校多，青年學子
多出其中。亦由初不知佛法是何義者，妄以佛徒自居，致為人將信佛看同迷信鬼神
一般，稍受教育者遂亦少信佛教。
<段/>答七：若能照所講經義而行，自然能將實際之道德，自行教人行。但講經而不照經行
，致如前次來函之所云，故曰「講者多而行者少」。
<段/>答八：因勝：若其人於佛法已能真正了解，生決定信，發堅固心，要求出家依佛法修
正，自利利眾。緣勝：若根身敏健，才器優秀等。此佛教中許人出家之條律，原是
如此。（見海刊三卷九期）
<頁 id="26p372"/>
<文>答黃景基問(二次十九則)</文>
<章>一</章>
<段/>問一：起信論曰：所言覺者，謂心體離念，乃至即是如來平等法身，由此而言，
真如本體即諸佛法身。又云：「真如用者，所謂諸佛如來乃至攝化眾生」。由
是而言，真如之用即諸佛之業用。以真如即佛、佛即真如故，然真如體一而諸
佛非一，一真如也，為釋迦佛耶？為阿彌陀佛耶？若果是一，則修淨土者，何
以定念阿彌陀佛，不念釋迦佛耶？如云阿彌陀佛有此願力，諸佛既為一體，阿
彌陀佛之願，應即諸佛之願，同一真如之用故。譬之於水，一切有情未解脫以
前，有如浮漚，解脫以後，漚化為水，則不能指某水為某漚之水也。如云真如
體同，業用既異，能用有別，能用既別，諸佛有別，何得云諸佛無差別？如云
法身無差別，受用身有差別，則是諸佛受用身。仍有彼此自他之分域，此與眾
生又何以異？進退思維，理如何通！
<頁 id="26p373"/>
<段/>問二：煩惱、所知二重障，顯然有別，何以百法但列舉煩惱而不言所知障？如云
心所相同，所望有異，究竟何者為異？且既為一矣，則斷所知障時煩惱障應斷
，斷煩惱障時所知障隨斷，何以二障各別斷耶？
<段/>問三：唯識論云：種子雖依第八識體，而是此識相分非餘。在色種子固屬相分，
若心及心所種子，豈相分攝耶？
<段/>問四：唯識述記卷二十五第七頁，問曰：若爾，如何知七於六有勢分，非八現於
七！故知說八為第七依。下二句似是答詞，然所答非所問，豈第一句八誤作七
，七誤作六耶？
<段/>問五：意根云者，諸說不一。顯揚十七云：「由此意根，恆與我見、我慢等相應
」。又云：「如前所說意根，恆與四惑俱」，是以意根為第七識，蓋意識之根
也。唯識論云：「增上緣依，謂內六處」。述記云：「即五色根及意根」（廿
六卷廿一頁）。宗鏡云：「唯取同時八識心王為意根」，是又以同時八識心王為
<頁 id="26p374"/>
意根也。瑜迦云：「若此六識為彼六識等無間緣，即施設此為意根」，是又以
前念六識為意根也，即論文所謂為等無間緣依之前滅意也。據第一說，唯識論
解具依多少：五識俱有依為五色根、六、七、八識，是於內六處外別依六、八
。第六意識俱有依謂七、八識，是於意根外別依八。第七俱有依謂第八識，是
又完全不依內六處矣。則述記所謂八識俱有依，皆不過內六處，殊難概括。而
論文所云即內六處，亦太狹也。據第三說，意根既屬前滅意而作等無間緣依，
又為內六處之一而作等無間緣依，則此二依應無區別，三依應二！若據第二說
，則意根乃同時八識心王之通稱，而非第七之專名，又何意義廣狹差異如是？
<段/>問六：三支比量：「真故極成色定不離眼識，自許初三攝眼所不攝故，如眼識」
。此因自許初三攝眼所不攝，何足顯其不離眼識？又唯識論云：「極成眼等識
，五隨一故，如餘不親緣離自色等」。量云：「極成眼等識不親緣離自色等，
五隨一故，如餘」。此中所云離自色，當是指色之本質，不爾便犯相符過。然
<頁 id="26p375"/>
此因五隨一故，何足顯其不親緣色之本質？蓋此二因，似非同品定有性，亦非
異品遍無性，於因明法是否相違！
<段/>問七：因明之法，立敵共許，然每於因加自許言，以簡他之不極成，何能得其共
許？如外人不許大乘經為至教量，唯識論立量云：「諸大乘經至教量攝，樂大
乘者許能顯示無顛倒理契經攝故，如增壹等」。此因在樂大乘者則許之，在外
人不樂大乘者便不共許，何能對外人而成立大乘經至教量攝？
<段/>問八：唯識義蘊，經論畢宣。然唯識論於自他之關係，但變他之浮塵根，則於種
種事實，殊多窒礙難通。例如張獻忠嗜殺，流血之慘，同業共變。然無獻忠，
無此浩劫。如是眾生變起浩劫，則必起獻忠，然經論但言變起根身器界，未言
變起他之有情。又依別業言之，如甲因先世惡業，應受果報而見殺於乙，此應
是甲之識變──是否即異熟生──，以其因果故；然同時必變乙識，令其殺己
，不爾乙何以得殺甲？又如友人招往某地，中途遇險，險固識變，亦因果故，
<頁 id="26p376"/>
然亦必變友人之識令其相招，不爾不得遇險。然經論亦未言變他識者。若爾，
則一切因果報應，非關係識變，云何唯識？此等事實，為例甚多，理如何通！
<段/>問九：唯識論云：「內遣有情假緣智，能除軟品分別隨眠；內遣諸法假緣智，能
除中品分別隨眠」。此等分別隨眠，何者為軟品？何者為中品？
<段/>問一０：因明入正理論疏第一卷第十三頁：「世親以後，皆除第七」。此第七言
，是何所指？
<段/>問十一：成唯識論，刻已讀過一遍，頗能領悟。近讀述記，竟有十之二三殊難索
解。未審有何方便，并應備何種參考書──百法明門論、八識規矩頌、因明論
疏均讀過──以資研究？
<段/>答一：「真如體」為心、佛、眾生、萬法畢竟平等無差別性；「真如自體相」為一切
如來平等法身──在眾生曰如來藏，亦曰有垢真如，在佛曰平等法身，亦曰離垢真
如──，絕對不二。「真如自體相用」是一一如來自受用身；證「真如自體相」之
<頁 id="26p377"/>
「果覺」，是滅盡惑累所成之智用──亦曰智德、斷德──，乃由因行得於圓滿，
是謂「真如自體相用」。從因致果，因果各有專屬，故別別住。果海難思，德用等
同真如──即所謂等於無等之無等等無上正遍覺──，故互互遍──一住一切、一
切住一、一切遍一、一遍一切──而非不二非非不二。由果德中因行不同之悲願力
，隨十地菩薩緣現起他受用身，及隨二乘六凡緣現起應化身──釋迦、彌陀，娑婆
、極樂，身剎名相差別無量。攝歸自受用身，雖謂彌陀即釋迦、釋迦即彌陀可也。
歸本真如自體相，則釋迦、彌陀都不存在，唯一平等法身而已。歸本真如體，則心
、佛、眾生、萬法差別都不存在，唯一真如而已。然本設念佛修淨土之法門者，原
以由悲願力隨有情緣現身現土引攝漸歸而說，不從直顯真如體相而說，故依彌陀本
願，令專憶念以一其信定其心也。有情如浮漚，佛他受用應化身亦如浮漚，但在有
情既有不知海水之迷，復有執浮漚為海水之迷，在佛同時依悲願力隨緣現浮漚身，
同時遍知海水，亦知浮漚，無迷倒執，故雖業用差別，不同異生在迷。
<頁 id="26p378"/>
<段/>答二：別名煩惱、所知，通可俱名煩惱。即彼無明心所等，依迷補特伽羅無我而起者，
則名煩惱障；依迷法無我而起者，名所知障。斷所知障時煩惱障應斷，此義可爾，
如無五蘊，則無假者；斷煩惱障時所知障隨斷，此義不然，若泥團壞，非微塵滅。
<段/>答三：但屬見分之所緣，便名為相分，不論其所緣者為心為色，若第七見分緣第八見
分以為所緣相分。故心心所種子，既為第八見分所緣，皆第八相分攝。
<段/>答四：述記之文不錯。「若爾，如何知七於六有勢分，非八現於七」之問，係反質難
問。謂既不能證明出第八現行於第七識非有勢分，則第八現行於第七亦有勢分，故
知第八可為第七之依。
<段/>答五：意根之說：一、未了義十二處教，顯說指前念六識為意根──若所引瑜伽論是
──，兼亦密意指第七八識為意根──宗鏡以第八識心王為意根者，義因於此──
。以彼未說八識，若非第七第八密含在意根中，則攝法不盡故。二、了義八識教，
就第六親近俱有依，則指第七以為意根，如顯揚是。就八識心王各自開導依，則指
<頁 id="26p379"/>
等無間緣以為意根，如論文所謂為等無間緣依之前滅意是。十二處教既顯指前念六
識及密含第七八識以為意根，則依六、依七、依八皆是依意根。論云「增上緣依謂
內六處」，及所引解俱依多少之文，亦皆可會通矣。
<段/>答六：初三謂眼、色，及眼識，色既為初三攝，又為眼所不攝，則必不離於眼識也，
故用此因以成色塵不離眼識之宗。「極成眼等識」，等於耳、鼻、舌、身識；「五
隨一」，謂隨此五識中所攝或眼識、或耳識之一識。「如餘」，則若舉耳識，即如
餘鼻識等。此五中隨一之一識，既遍是眼等識，則遍是宗法性。既於「不親緣離自
色」定有；則同品定有性；於「非不親緣離自色」遍無，則異品遍無性。此之比量
，假如先已成立五識中之耳識等不親緣聲之本質，則此眼識既為五識隨一攝之一識
，亦應均等不親緣離自所變相分色之本質色。故五隨一因，可成眼等識不親緣離自
色之宗。又自色指自識所變緣之相分，既簡本質，並互簡隨五識中餘識所變緣之相
分。若耳識所變緣相分聲等，眼識不能親緣──有因見鐘想及鐘聲，鐘聲非眼識所
<頁 id="26p380"/>
親緣。
<段/>答七：因明之因，雖須立敵共許，由難得共許因，故加「自許」簡隨他一之不成過。
此等比量，未必能積極令敵人起信，但能消極令敵人不能破；既為敵人所不能破，
則立者便離過能立，然不如能得共許因為善。
<段/>答八：他有情及他識，在四緣中但為自識「疏所緣緣」及「增上緣」，不為「因非緣
」及「等無間」。由自望他如此，由他自望亦然。以此各有情識必由自度，非他所
能度也。器界為共共、共不共：共不共故一部分眾生有，一部分眾生無；共共故一
切有情空，器界亦空。器界是一部分有情或一切有情所共變，非器界所自變故。
他浮塵根是不共共，雖各有情自變，亦餘有關係有情所共變，故被他生、或能生
他，又被他殺、或能殺他。眾關係人之共惡業為疏增上緣，張獻忠自惡業為異熟因
，乃有張獻忠之情命，眾關係人共惡業及張獻忠自惡業為異熟因，乃生張獻忠之浮
塵根。至張獻忠流血之慘，眾關係人同業共變，亦張獻忠別業別變──眾關係人亦
<頁 id="26p381"/>
仍各有別別不同之別業變──；若張獻忠非由自惡業變，但眾關係人共惡業變者，
應同器界或地獄卒，為非有情之類。既以張獻忠為有情，必由「自因緣變」，但亦
不無眾同惡業為增上緣助之生耳。於他識亦但為增上緣變而不為因緣變，二十唯識
頌云：「展轉增上力，二識成決定」，即增上緣變之因果關係，亦即因果報應唯識
之義。
<段/>答九：從人我執所起之分別隨眠為軟品，從法我執所起之分別隨眠為中品。
<段/>答十：此第七言，即指「闕三有一，從闕一之三，闕二之三，數到此列在第七位
故。
<段/>答十一：可讀略述法相義、唯識開蒙、法苑義林章、唯識樞要、唯識了義燈、唯識演
祕、唯識觀心覺夢鈔。此外則能廣讀論藏中之大乘五蘊論、大乘成業論、阿毗達磨
雜等論、瑜伽師地論、攝大乘論、辨中邊論，及楞伽、密嚴、華嚴等。佛二九四九
年五月二日，釋太虛。（見海刊三卷六期）
<頁 id="26p382"/>
<章>二</章>
<段/>問一：前第一問諸佛自受用身土，究竟為一為多，仍未明曉，如云為多。承示攝
歸真如自體相用，雖謂釋迦即彌陀、彌陀即釋迦可也，則是合而為一，以其為
真如自體相用故。真如自體相，絕對不二，體相與用理應爾故。眾生雖同依真
如為體，以各自起惑造業，各有第八識，因能各自變起根身器界；諸佛第八淨
識，同此真如體相，同此平等法身，理應同以法性為身，同依法性為土──解
脫以後，當不是各有一第八淨識──，何緣各自變起自受用身土──不同他受
用身，隨有緣情變現──？如是推徵，理應為一，不應為多。然經言一佛一剎
土，剎土非一，諸佛非一。宗鏡云：「此方佛以他方佛土為疏所緣」。如云是
一，豈有疏所緣，以能所俱泯故。又成唯識論云：「自受用身及所依土，雖一
切佛各變不同，而皆無邊不相障礙」，此即承示所謂一一住互互遍也。既云各
變不同，即是顯然非一，與眾生各變器界殆無以異。如是依據經論，又應為多
<頁 id="26p383"/>
，不應合一，究竟如何會通？如何決擇？
<段/>問二：前第六問極成眼等識，決不親緣離自色等，五隨一故，如餘。承示此之比
量假如先已成立五識中之耳識等，不親緣聲等之本質云云。然實際上先未成立
餘四識不親緣離自聲等──因明法恐不能說「假如」──，則喻有能立法不成
過。且縱成立餘四識，而謂他之一識，可以隨之均等，似亦未安。寧不許他之
一識，為五識中之特別者？設量云：不相應行法是實有，五位法中隨一攝故，
如餘，豈非過也。如云先已成立五識不親緣離自色等，則宗有相符過；如先未
成立，則非同品定有性，因有不足過。應如何離過，仍懇指示！
<段/>問三：成唯識論：「此識所緣，定非離此，二隨一故，如彼能緣」。此因似有隨
一過，以小乘心外有境，不許相分與見分同從自證分起，彼許見分不離識體，
未必即以例相分，以彼所緣與見分非同從自證分起故。是否應於因上置自許言
，簡隨一過？
<頁 id="26p384"/>
<段/>問四：成唯識論：欲界諸心心所闕輕安，說一切地皆有十一者，通有尋伺等三地
。然瑜伽云：欲界及色界初靜慮，除靜慮中間，若定、若生，名有尋有伺地。
即靜慮中間若定、若生，名無尋唯伺地。從第二靜慮，餘有色界及無色界全，
名無尋無伺地。即尋伺等三地，已攝三界九地全，而欲界尤顯在尋伺等三地之
內，何得云欲界闕輕安而尋伺等三地皆有？
<段/>問五：成唯識論證有第八識，可謂詳盡。然大抵根據經說，在信佛教者固已無疑
，在不信佛教者何能共許？故近代通人，尚謂第八識為佛學家假想之詞。此根
本問題如不解決，則一部大藏都是一方面說話，將何以起社會上之信仰！
問六：成唯識論似以相見道最難體會，如倣真見道中無間解脫之見分及自證分，
此際如何倣法，無從想像，請示端倪！
<段/>問七：因明論疏，近已讀過第二通，尚有未能了解者，列舉於左，敬求明誨！
<段/>甲、第二卷十二頁：「四不顧論宗乃至不須定顧」。夫佛弟子應立佛法義，乃
<頁 id="26p385"/>
忽善外宗，樂之便立，豈不有自教相違之失！
<段/>乙、第三卷第一頁：「以其總聲於別亦轉，如言燒衣」。舉燒衣為例，未了其
意。又此總聲之「聲」，及下文宗聲之「聲」，是否即立宗言聲是無常之
「聲」？
<段/>丙、 第三卷十七頁：「賢愛論師乃至故唯六句」。依止所陳，即不以無體為闕
，應不止六句。又云：諸德皆說總有七句，亦應不止七句，請詳示之！
<段/>丁、第六卷第四頁：「且發智論薩婆多師自許佛說，亦餘小乘及大乘者兩俱極
成非佛語所不攝」。是兩俱極成非佛語所不攝故因，於發智論亦有，且亦大
乘所自許，何以下文云：「若以發智亦入宗中，宗違自教，因犯兩俱一分不
成，因不在彼發智宗故」；又云：「簡彼發智等非自許故」，是與上文顯然
相違，何也？又第九行、唯大乘者許非彼攝，『彼』言應指佛語，即語意相
反，似應省去非字或彼下添不字。
<頁 id="26p386"/>
<段/>戊、第六卷二七頁陰面第九行：「因疑之喻，同喻無體」，未審其義，請舉列
明之！
<段/>己、第七卷十四頁陰面第六行：「無細分亦爾」。細分、是否即極微？次行云
：「除同有能無能俱分異所和合一有同詮緣因」，未解其義！
<段/>庚、第八卷十二頁量云：「似現比等皆比量攝，如疏俱述」。此疏是指何疏？
又外道立量云：「非比極成現所有量，非現量攝，極成現量所不攝量所攝故
，如比量」。非現量攝，與現量所不攝，語異義同，均為不共許法。令加極
成言，簡隨一過，便可以不共許法成不共許法！且即以所立為能立，以立其
所立，則一切非量皆可成為正量。如云聲非所作，極成非所作性故，如虛空
；豈非過也！
<段/>辛、第八卷十五頁：「問：身根實智俱得火之自相，云何得有燒不燒異」？意
謂俱得火之自相，何以身根則燒，實智不燒。答云：「火有微盛，燒不燒異
<頁 id="26p387"/>
」。此答未得其解，豈火強盛時便能燒實智耶？又第十八頁：「若一往唯言
無二或三所有分別，乃至隨應恒有彼故」，未解其義。此「二三」言，是何
所指？又云：「準七攝三」，「七」言是否指前七識？
<段/>問八：真唯識量，何以初三攝眼所不攝，便足顯色不離眼識？豈此三界中眼界不
攝，他之二界遂可決其不相離也？
<段/>答一：諸佛陀自受用身土，詰其實際，非一非多，絕心言故，不思議故，超數量故，
離分別故，故不應問為一為多。亦不能答為多為一，一切俱非，無可安立。言其義
相，亦復非一非多：以諸佛各變不同故非一，以皆無邊無障礙故非多。異生體無邊
礙而相用有邊礙，諸佛相用同體等無邊礙，此其異也。所引經言及宗鏡錄，仍屬他
受用或應化身土，故無妨難。諸佛身土有三：一為法性身土，二為受用身土，三為
變化身土。受用身即報身，乃修因所成圓滿果，因果各有專屬，故云各變。不同法
性身，但為因果所依根本智所顯而非因非果者。換言之，自受用身即所成大圓鏡智
<頁 id="26p388"/>
相應心品，仍是相用而非是體；以佛果之相用稱體周圓，欲彰與異生違礙真如所起
之相用不同，故曰真如自體相用。不應則以自受用身為真如體，以真如體自名法性
身故。
<段/>答二：假如──此云假如，乃指或對已信耳等識不緣離──自色，而未信眼識亦緣
不離自色者以言，義乃假定敵論為何種人云假如，非假定其義云假如，故不關因明
法──有已信耳、舌等識不親緣離自色，但未信眼、身等識亦不親緣離自色者，對
之立此比量，即可無過。故因明之有過無過，不能概定，須看對方為何如人而定之
也。五識為同類識，乃內外、大小共許者，宗前所置之「極成」言，意即在此，故
可以五中隨一之餘例此。餘既如是，此寧不然。至五位法乃異類法，不相為例；若
意未決，請另博訪！
<段/>答三：置自許言，此應可爾。然亦須檢論文前後，若在前文已令小乘等承認相見同依
自證而起者，則此用已成義為因，不須更言自許。
<頁 id="26p389"/>
<段/>答四：以有尋伺等三地攝三界，如所引瑜伽論文是。然有尋伺等三地，本依禪定之別
相而立。欲界尋伺，非禪定之有尋伺地，故他處經論往往唯指初禪為有尋伺地，識
論蓋依此義故云。
<段/>答五：識論證有第八，一以教證，二以理證。其用理證成者，即為一般人所不能不同
許也。要之、若無此識，惑業誰依？果報孰持？上帝所造，太極所生，物質所集，
以及真性、神我等等，既皆為因不成，非此識更何理可成！此雖比知是有，亦屬即
心可自知為有者。若證真如，即能明見。在無明中，譬如有人生來是盲，雖復不見
自身，然亦能信自身定有。吾人能信阿賴耶識之有，亦復如是。真智現前，則如生
盲眼忽得明，了了見其自身。故欲真知，非修定慧親證不能。世所謂通人者，離卻
假想無所通，安能不以為假想哉？能向疑處辨個端的，便是入路！
<段/>答六：真見道中，無相而離分別，親證真如，唯根本智。依之轉生帶相之智，曰相見
道。此帶相智所帶變相，即二空相及四諦相，緣此二空相四諦相之智，屬道理勝義
<頁 id="26p390"/>
，證得勝義之安立諦攝，不同真見道唯是勝義勝義一真法界之非安立諦所攝。云倣
法於真見道者，以帶相智所帶變相，與無相智所親證之法體無異，乃是『如其實體
之相』。前五識之相分與本質同，此『相見道之相』亦與『真見道之真』同，故亦
現量性境。譬如有人無意中忽然感受一奇境，方感受時未生分別，亦無此一奇境之
相。旋為意識之所識知，乃有此一奇境之相在意識中，且有認知此一奇境相之意識
，同時並著；然此認知奇境相之相識，乃完全依照無意識中之奇境感受而成。云倣
法者，即此『依照』之義。
<段/>答七：甲、若依義不依語，依了義不依不了義，義勝便立，何須定顧？故自教相違過
，可用勝義等言簡除，或用別時意趣及密意說消釋。如立外宗，可用汝執等言簡
過。
<段/>乙、總以樂所成立合說為宗之「宗」之一聲曰總聲，猶云總宗之一宗字。此宗之「
總」，即對有法及法是宗之「別」而言。宗之一字，雖指宗之全體而名，然於宗
<頁 id="26p391"/>
之部分亦可云宗，故曰「總」聲於「別」亦轉。如云燒衣，雖只燒衣一分，亦可
云燒衣也。此之聲字，與聲是無常之聲無關係。
<段/>丙、六句、七句，皆指闕能立過。或以因一、喻二之三法為能立，或以遍宗法、同
品定有、異品遍無三義相為能立，依之離合轉變之闕過式，可有七種。所謂闕一
有三：若或闕因，或闕同喻，或闕異喻者是。闕二有三：若或闕因同喻，或闕因
異喻，或闕同喻異喻是。闕三有一，全闕因及同異喻是。陳那本以三義相論闕過
，即三相全闕，亦是有體非無體；然在無體闕中，以但陳宗全闕因及同異喻者，
為完全無能立之體，陳那、賢愛以此既全無能立法，豈成能立闕過？故無闕三之
一，而唯闕一之三、闕二之三之六句也。餘諸古德，以總闕因、同、異喻三亦名
闕能立過，故皆七句。
<段/>丁、薩婆多師宗發智論，是佛滅四百年時迦旃延造，非佛親說，與增一阿含等是佛
親說不同。但薩婆多自許佛說，雖餘小乘及餘大乘兩俱極成非佛語所不攝，然以
<頁 id="26p392"/>
是迦旃延造故，此大乘家不認發智論為佛說，故將發智亦入宗中，宗上既違自教
，立者不認發智非佛語所不攝，敵者不認大乘非佛語所不攝，因上又犯一分兩俱
不成。若不將發智入宗中──即不以發智為佛說──，敵者即可出不定過。此中
唯大乘者許非彼攝「彼」字，指「非佛語」，猶云許非非佛語攝。
<段/>戊、因疑之喻，同喻無體，謂猶預因不能有同喻體。例如「見霧等故必定有火」之
語，不能有也。
<段/>己、無細分，作無分子解。次行約彼十句，謂除去同句等七句，同詮於緣因也，其
詳待攷！
<段/>庚、此疏指何書今不詳。「非現量攝」，是共許法；「非比極成現所有量非現量攝
」，乃是不共許法。故「極成現量所不攝量所攝故」之因，是共許法，不是不共
許法，以比量即是現量不攝量所攝故。所舉聲非所作云云，不相為例。
辛、「火有微盛燒不燒異」，此答實未妥洽。或說自性、隨念、計度三種分別，或
<頁 id="26p393"/>
說有相、無相等七分別。無二謂無隨念、計度，無三兼無自性，準七指七分別。
<段/>答八：初三界，除色塵已舉為所立法之外，唯眼識及眼根之二而已。既眼根不攝，則
必眼識攝。眼識初三攝，非眼攝不離眼識，色塵初三攝，非眼攝亦應不離眼識，故
可用此因以成彼色不離眼識宗。（見海刊三卷九期）
<頁 id="26p394"/>
<文>答周頌堯問(五則)</文>
<段/>答一：此係夙生善根及一時精誠之感應所現，但一心念佛，不必記挂計較。
<段/>答二：此由夙生惡業招此微苦，償必不更招後報。
<段/>答三：依佛經理信解修行，不須求籤問卜。
<段/>答四：於一切時一切處心中默念佛，皆無妨礙。
<段/>答五：此世界是一大火宅，縱離得家，亦未能出。但能念佛誦經，臨終往生西方極樂
，方是脫離火宅時也。故但須在家中安心忍耐如是行去，不要退轉便好，切忌別打
妄想！（見海刊四卷九期）
<頁 id="26p395"/>
<文>答穆藕初問(十則)</文>
<段/>問一：事業不能廢止，斯不能不受諸種業緣束縳，吾人如何乃可解脫業緣，避去
煩惱而修養身心乎？
<段/>答一：世界事業是人類應做的職務，衣食問題，胥惟是賴。所以吾人必得各盡世務，
不能以欲去業縳故遂因噎廢食，並此應幹的本分也廢止起來，這層是大家所應知道
的。大抵世人的一切業緣和煩惱，是由於虛假的意念迷住了本心，乃相生相演而成
的。世人苟能一念覺悟，不為虛假的意念迷住了本心，則業緣末由而生，煩惱不滅
自滅。佛學是教人去迷歸真，了澈本心的無上法門，所以吾以為世人只要能夠歡喜
念佛，解得佛學精義，則事業儘管經營，煩惱亦可自滅。常人無所事事時，必尋種
種消遣法，如嗜酒的飲酒，好打球的打球之類。但此類消遣，實際上於身心未見有
多大益處。愚意倘能利用時機，以其所最歡喜的消遣法，即出至誠心，代之以學佛
<頁 id="26p396"/>
，精進勿怠，久而久之，不難返樸歸真，還吾本心。到得此心不為物役無所罣礙時
，則業障本已無，煩惱何由生，真正快樂在此，修養身心之道亦在此。
<段/>問二：世界習慣上的觀念，以為學佛者須得解脫世務，銷聲匿跡，隱藏於深山叢
林去處的。故其心中有一層隔膜，執認佛學是教人消極的，因之大家淡然視之
。有時還要妄加誣蔑，未識將何詞以闢之！
<段/>答二：事業與學佛並行不悖的關係，頃已略說。出家者果是學佛，但在家者亦未嘗不
可學佛。世人附會佛教是消極的心理，大約是鑑於以前學佛者大都隱跡山林，與世
無聲無息，致生此想。其實大謬，要知世間本有現成佛法，眾生祇欠一覺，致愈趨
愈遠，甚且認定學佛就是出世的消極觀念了。今即以出家、在家比較論之，出家人
之不應終天念念佛號算了事，而必得說法講經，盡覺人的天職，化飯以糊其口。蓋
亦猶在家人之應盡一天本分，吃一天飯，斯為正當。可知學佛初不必從棄世逃俗做
起，只消從現今所有的職位上做去就夠了。且佛教所謂布施波羅蜜，實不限於何界
<頁 id="26p397"/>
何人，是故行有餘力則處處行方便，或自己無力則從旁歡喜贊助，這是輕而易舉人
人所能做的。至若設立一工廠，則賴之維持生計者若干人。創某種實業，則因而得
以衣溫食飽者又若干人，此皆布施的真義，亦即吾佛利他主義。準是以言，學佛正
是極平常的事體，祗要人類各盡正當的職業，各發真正的善心。譬如做官的則盡其
做官的本分，以利國福民為職志，弗作絲毫利己損人的貪、瞋、想，時刻懷著自利
利他的菩提心，則成佛之得操左券，可以預言。他若為士、為農、為工、為商，亦
復如是。要之，但能各從原有的職位腳踏實地做去，各充其菩提心腸，打得破利害
關頭，使此心毫無牽累，不再作物質的奴僕，則菩提正果自然能成功，極樂佛國不
患無分了。於此，吾們可以知道，世人之所以漠視佛教，實由於觀念的根本誤會。
考其觀念誤會的由來，祗因未明佛教真相故。講到佛教的積極處，尤非淺見者所知
。佛門以度盡一切眾生，脫離種種苦厄為宗旨，舉世間所有無量數升沉六道具有性
覺的生物，雖蟄飛蠕動甚至微纖不能以肉眼見者，在佛眼視之，皆一例平等，皆有
<頁 id="26p398"/>
成佛的根基。以故佛門宏願，在在乘機提撕眾生覺悟，速超生死苦海而登彼岸為惟
一責任。則其純主積極永不消極的真精神，於斯可見一斑了！
<段/>問三：頃聆高論，大啟愚塞。可知學佛是自救救人最積極的無上法門，惟世人惑
於舊說，以為學了佛，則六親不認，父母都棄，是故眾人認為學佛是大背孝道
的。向者其漠視佛教的心理，此或亦一原因，敬問如何以解釋之方可祛除眾
執！
<段/>答三：孝字、含有廣狹二義：何為狹義的孝？即世間所講者是。他們認為天經地義的
孝之範圍，不外能夠奉養父母於生前，能夠不忘親恩於死後。又儒教之言孝云：「
三年無改於父之道，可謂孝矣」！吾們自頂及踵，莫非父母之遺賜，受恩何等深重
，而所以報之者，僅僅曰能奉養，曰能久而不忘，曰能不改親志，就算是孝了麼？
尤其是欠缺不滿足的，則其所謂報親云云，只限於報今身的父母恩，至於歷千萬劫
來吾的前世親恩，曾未計及，此其範圍之狹，立義之隘，為何如？何為廣義的孝？
<頁 id="26p399"/>
即佛門中所講者。佛教所倡孝之範圍，不僅以能報今世親恩而止，並且上推過去世
，下而未來世，無不容括在內。凡自無始以來，升降循環恆河沙數不可計極的眾生
中，在佛門視之，胥有吾前世億兆賜身之父母在。是故其報恩宏願，處處以歷世親
恩為懷，亦處處以眾生盡往樂土為禱。此其言孝範圍之廓大，垂教之澈底，又何如
！總之，佛門之視三界眾生，無論其為披毛戴角，無論其為昆蟲螻蟻，要皆在覺之
度之之列。然則對於舉世生靈所發之菩提心，已如是如是，豈有對於生身的父母，
反而棄之不顧，忘恩背義的麼？世人執迷，僅須以此解之。
<段/>問四：向者我國士夫，尚能以儒教道德之說領袖群眾，為治國規範。可是到了晚
近，士夫自己既不能以身作則，致眾行無軌，人慾橫流，滔滔莫之能禦。丁此
時會，要是希望澄清亂源，惟有待諸佛教遍施點化。故拙見佛教之在今日，匪
特有不能再作袖手旁觀的態度，並且有不能不越俎代儒之勢，法師以為何如？
<段/>答四：誠然！佛教所倡因果說，裨益世道人心處甚大，此乃儒者所公認的。至其範圍
<頁 id="26p400"/>
的廣大，可說舉世倫理道德之說無與其匹，而其切如事理，圓通精妙，尤非他教所
可及！他種宗教，事理每多說不圓通處。如基督教的改造人心立說云：「吾人的上
面，冥冥中有個萬能全力的主宰。此萬能的主宰，就是世界上人類以及事事物物被
所創造、被所主宰的上帝」。細味其意，含有階級之限度，姑弗論；而且頗有顯著
的偏見。好似人類之為人類，完全是立於被動地位的。上帝要他們怎樣，他們就怎
樣了。據此論之，人類所作的善惡行為，都非人類本心自主的。若再嚴格的言之，
竟可說：人類行為既非出於自主，苟使造成種種過失，人類當然可以不負何種責任
的。然則試問萬能的上帝，為何不以其全力的主宰權，使人們個個向善呢？為何不
先預防制止人們的造業行為呢？又為何放任人們去做出那種種敗德的事情呢？其矛
盾之點，灼然可見，這是不能為諱的！至於佛教所倡的因果定律則否，其一定不易
之理，是永遠顛撲不破的。何以故？蓋種因下去，自然結果出來。事物公例如此，
并無所謂奧妙存乎中。所以種何種因在先者，遲早必結何種果於後。雖一念之微，
<頁 id="26p401"/>
而無不種因，無不結果，因因果果不爽毫釐。速者則果成於剎那間，可於眼前見之
；遲者則果成於數十百年後，或未來世中仍顯其作用。觀此則可知種下何因，無不
結出何果。所差者，不過遲與早之一間明甚。世間諸種問題，千端萬派，有非平常
道德範圍所可囊括者，而因果律則能之。所以者何？因其生滅變化，自然制裁，如
竿見影，如響應聲，一切世業終不能越此範圍。世間尊嚴的法律與眾口的輿論，是
用為保障人類安寧的一種規範，這是誰也知道的。人要是生存在世，則必得循此軌
範，要是不循此軌範，則法律與輿論就隨後要來干涉，輕則剝奪自由權，重則剝奪
生活權，處置之嚴大有凜然不可犯之概。以故人類之尊而視之，也好像是大家所公
認的生存信條然。恪守惟謹，不敢抗違。人類之得以生存而相安者，不可謂非法律
與輿論的功效。然而此猶有未盡善處，苟有人於此，一旦忽然灰心了，以為做人是
乏味的，奉守生存之信條是不自由的，因之不願再生人世，並即破壞人類生存信條
起來，以為無論甚麼天大的事只用一死了之，都可冰消瓦解。於是不幸而竟充其消
<頁 id="26p402"/>
極之一念，任性的作出放任不羈的行為來，任性的作起五逆十惡來，任性的殺人，
又任性的縱火起來，凡是世人絕對的不許做的行為，而他偏偏違眾胡作起來。到此
地步，試問法律還有甚麼效力否？輿論還有絲毫功用否？照那麼說，世間人類既沒
有了存活之保障力，豈不要歸到滅盡的危慘麼？曰：否，否，世間法雖有窮竭失效
之時，而因果律制裁萬惡的無上神力，則是相續不窮的。即使你以為造諸惡業，一
死即干淨，可是因果定律卻不容你這樣好過啊！一死之後，必得輾轉銷清夙業而後
已。蓋前者一死，不過銷滅了虛假的軀殼，然其心識則永永不滅的，是故肉身雖千
死萬生而心識卻不如是，死後復有來身，來身還有來身，生生不息，升沉六道，受
種種苦：為畜生，為羽類，為蠕動之蜉蝣，為微細之生物，各隨宿世業因而受業報
，何曾以其形骸的暫時毀滅而消滅其痛苦的報施呢？是故苟使眾生眼前多種善因，
就使你不想得到何種善報，而善報自至；就使你不願做人而因果律不容你不做人，
並且隨了你所種善因的多少，而使你獲多少的善報，或者使你將來做個較優於眼前
<頁 id="26p403"/>
地位的人，或且使你得到超人的。地位尤善者，或且使你為菩薩，造乎其極而證佛
果。蓋後者種種果，全由前者種種因演造出來，非偶然以成的。然則佛教因果之說
，的確為萬古不易之至理，明甚！至其與世道人心的關係，亦非他教所能及。蓋因
果說以必有的事理，曉人以切膚之痛，積極方面則足以勉人為善，消極方面則可以
戒人為惡。中人及上智，知希聖法賢；即下愚者，亦不敢為非作惡；而兇者知所懼
，貪者知所惕，觸目驚心，遂各不敢窮惡以逞。惜乎向來那般學佛的，動輒去尋那
隱居生涯，不與世務，而因果定理，也未經盡情闡發宣傳，致世人疑信參半，仍不
免盲種惡因，而演成今日痛苦之惡果。而今而後，佛教任務綦重，當然不可效法從
前的學佛者，徒計靜中業趣，拋卻應盡的世務了。
<段/>問五：佛學之在今日，誠有宣傳昌明之必要。惟如何而可使一般普通人起信仰，
如何而一一覺之度之，還乞詳為指教！
<段/>答五：現今昌明佛學的要務，自然首先要使人起信仰。但是尤要的，莫如先使明理。
<頁 id="26p404"/>
不然則雖有信仰的人，其實不過增了一般盲從者，究非根本之計。惟是負此項任務
的人才，尚難覓得。因為此項人才：一、須真正明瞭佛學的精義與藏經的奧旨，而
後足以發揮佛學的妙諦；二、須旁通世間學術，熟悉社會情形。因為世人見解的錯
謬，觀念的迷惑，都是由於被虛假的世學和物慾的魔力洗染著，倘能參透其弱點所
在，因勢利導，對症下藥，當不難脫去其重重迷障而使之覺悟。三、須確能實行自
利利他自覺覺他之主義的，像以前學佛者專攻小乘法，隱跡山林派，實非所取。因
其與世隔絕的太遠，對於覺世利他曾未計及，與眾生不生若何感化。上述云云，是
關係人才方面先應提倡之點，亦即昌明佛學之重要起點。此外為學佛者所應知而實
行的，學佛惟心願在利他，非惟應盡覺人的任務，並須做些社會上實利的事業才好
。如基督教的致力種種公益事業，寓實行利他主義於宣傳宗教中，體用兼施，其用
意深足取法的。
<段/>問六：法師設立佛學院之辦法與宗旨如何？
<頁 id="26p405"/>
<段/>答六：年來奔走南北，頗想從設立佛學院為起點，由漸推行佛教。或以機緣未到，或
以時局影響，輒半途中止。比來漢皋，得諸人士贊助力，爰組斯院。院內現有學者
五十八人，初級暫定二年畢業，明夏第一班可卒業。苟志在深造者，則留院精修，
更下功夫，漸增其程度。此院標的在造就一班稍明佛學的普通人才，使出院後各依
先覺覺後覺之本旨，悉力做去，日久熏陶，效當匪鮮。此外則有佛學講演會，以及
佛教學校等等之進行，用意亦在灌輸佛化於社會上一般普通人。
<段/>問七：佛學深湛微妙，非淺嘗粗解者所能貫徹精義，今老法師定佛學院程度僅三
數年，不嫌稍欠精澈麼？
<段/>答七：現在昌明佛學的願望，重在救濟人們太缺乏佛化的飢荒，故求在短時期間普及
佛化為主。猶之方今國內教育家，努力提倡平民教育，從事開辦義務學校，志在普
及國民小學的程度，使不識字者略受些教育認識幾個字為目的者，一般無二。至中
大學的程度，初不在教育家普及教育之限度內的，鄙意普及佛學，亦如是。
<頁 id="26p406"/>
<段/>問八：老法師昌明佛學的宏願，聞之甚佩！拙見倘在各大商埠，如滬、甯、京、
津、一帶，多立大規模的佛學院，與武、漢等處連成一氣，請各地高僧及諸大
法師主其事，預料成效必更偉速，行將見紛紛亂世一變而為清淨樂土！
<段/>答八：誠如尊論。而尤希望從各大商埠竭力宣傳到洋人方面去。因為洋人現占人類最
大勢力。到處有他們的蹤跡，一經信奉佛教，昌明的效力當益倍蓰。惟現在尚少此
項啟發洋人的人才，去灌輸佛化，倘得精通洋文而研究佛學之士，擔任宣傳，就不
難達此目的。
<段/>問九：歐戰以還，佛化漸見流傳至歐土。德國人士，頗多熱誠研究佛學的傾向，
此正佛教漸漸蓬勃的好氣象。
<段/>答九：大抵處境順遂時，眾迷往往不易覺悟。及遭際乖逆，乃豁然大悟，如去夙障。
世人之存出家思想的，往往而然，德國的傾向佛化亦復如是。以其戰時受創最深，
故其人民之覺悟，亦較他國為早。惟向來正教未昌，當此馬克低貶，得食艱難之會
<頁 id="26p407"/>
，頗有為飢火所驅，妄造擇人而噬之殺業，以種累劫難於解脫之苦因者，亦大可悲
憫矣！
<段/>問十：國中連年擾攘，民不聊生，欲謀撥亂反正，其惟望之普及佛法乎？
<段/>答十：此言良是，現在國中尤其是水深火熱的諸省，非厄於兵禍，即苦於匪患。但夷
攷其實，則以佛化少及之區居多數。平日沒有佛教感化，無人為之提撕警覺，致一
念之迷，深而不及，干戈相循，受諸痛苦。要是平日能夠信奉佛教，沾潤法雨，變
化殘忍惡念為慈悲心腸，受苦決不至於斯極！可知佛教誠為調劑亂世救急金丹，實
無疑義！（倪兼涵記）（見海刊五卷一期）
<段/>（註一）原題「太虛法師講佛學記」，今改題。
<頁 id="26p408"/>
<文>答黃子理問（二則）</文>
<段/>問一：佛法不立名言，不可思議，言其非思想議論之所能及。然不用議論猶可也
，若思想不用，從何而入？
<段/>答一：佛法不可思議，而思議為入佛法之門，故學者宜由思議之門以入不可思議之佛
法，三藏十二部皆佛菩薩應眾生之機而說，使眾生由名言之門入得達於不立名言之
境之利益，而名言之效彰。現在眾生之所以成為眾生者，原無異於昔，故此文字語
言之可用於過去者，即可用於現在，可用於現在者，即可用於將來，不分三際，普
利一切而無礙。蓋名言猶指，佛法猶月，名言雖非佛法，實可由名言以見佛法，猶
指雖非月，可以由指以見月也。但眾生迷執已深，每每認指作月，則屬認者之自誤
而指又受過也。故曰「不立文字，不離文字」。
<段/>問二：以相言，一切法由因緣生；以體言，則本自清淨，本不生滅。既本來清淨
<頁 id="26p409"/>
，則普遍清淨，緣從何來？
<段/>答二：一切法由緣生，本來無自性，若執為另有體在，則如外道之所謂冥性、神我、
大梵、靈魂等，是即為遍計執。遍計執者，總言之，即為我法二執。其與生俱有者
，名俱生執，由生後種種傳習名象而成者，名分別我法二執。不知諸法實相本來無
我，皆由緣生，而此由緣生者亦無自相，無實體可得，即此無自相、無實體之體，
即為本體。異生不解此理，一一執為實有，遂有自他人我之別，而貪、瞋、痴、慢
以生，造種種惡業，流轉生死，不得解脫。若了達一即一切，一切即一，融通無礙
，俱無自相可得，而此無自相可得之相，即為實相；且知此無我之實相，即佛果位
之清淨緣生法，則戲論自除，顛倒自化，尚何生死之可畏，尚何涅槃之可求哉？三
論宗專破遍計執性，遍計執性破而清淨緣生法自明。唯識宗但明依他起性，依他起
性明而遍計執自破。遍計執破則依他起即為圓成實性矣。二乘破遍計執我相已空，
而即安於空寂，故僅屬化城；若了知無相之相，一切妙用即無不含容，無不具足，
<頁 id="26p410"/>
所謂照而寂、寂而照，不落斷滅，方為究竟。又、爾當體活潑潑地即是，是為佛之
真體，佛之極則。但在凡夫分位，不得不修二空觀以除分別、俱生二執，尤宜廣修
梵行，以除無始來由二執所造種種惡業，與久遠所成種種惡習，而後行解相應，得
還本來面目然。為中下說法，驟難明此徹底之深理，故說因果報應，兼帶有自他人
我之相，令其略有把握，不至若無可捉摸者。而其固定之我執，不易速得解脫，亦
勢使然也。（甲子春正，黃子理記）（見海刊五卷三期）
<段/>（附註）原題「佛學院親聞錄」，今改題。
<頁 id="26p411"/>
<文>答顯教問</文>
<段/>問：夫佛法以唯識為宗，識法有八，各有相應心所而數不同，然則諸識心所之定
數，再為佛法之最切近問題也明矣。奈何釋迦既遺於前，彌勒無補於後，無著
不以問彌勒，世親又略於偈頌，致使諸家解釋懸異諍辯如是耶？若謂舉一反三
，留為後世智者研究之餘地，是有深意也──是某同學語，故因而發之──。
則四諦、十二因緣等之有決定數量者為淺意耶？且以安慧等諸菩薩之智尚不免
於錯誤，則後世之錯誤者必不少矣。佛盡知未來，豈坐視其誤不先為之解決耶
？又護法決定十八心所，將為不留後世研究之餘地矣。若謂護法見諸家解釋已
誤，不得已起而正之，應時機也。則佛何不先知彼等之必誤而預為顯示之乎？
若謂佛固知後世有護法者當能正之，無事汲汲也。則是已誤護法以前之眾生矣
！若謂佛以為此非重要之問題，故不說之，則違吾前之所言！又護法等何必諍
<頁 id="26p412"/>
此瑣細之故不憚煩乎？且彼前家立之，後家破之，後家立之，後又破之，護法
出世既晚，其後此宗亦衰，鮮有問津，故無復破此者。戒賢學護法，玄奘學戒
賢，傳於此土，遂以此護法所定為決定正義，又安知其不如前諸家之未盡正耶
？又安知後世不又有智者起而再正之耶？若爾、則後後正其前前，前前不及後
後，佛法即墮進化例中，為永遠之不決定量矣。不決定即為謬誤，為有上，又
安所稱真實無上之佛法耶？又吾輩惡用敝精勞神以研究此不決定謬誤之法，徒
遺後世之鄙笑耶──凡為諸家諍辯之法，皆可如此疑之──？
<段/>答一：此論文有能起此疑之勢，而汝前未有起疑者，遂亦未有因而解答之者。汝今既
有此疑，我乃因之解答；彼心所數之判定，亦如是。釋迦、彌勒、無著、世親之際
，以無多少違異之說，遂不感有判定之要。茲因世親頌文隱略，初家貼文為釋祇九
心所，次二三四家以餘字顯遍染隨煩惱，遂各依集論、瑜伽一文，又有多少不等；
至是、趨勢上有論定之必要，護法乃權衡四家，斟酌諸教，減其必減，增其必增，
<頁 id="26p413"/>
若減若增，皆出其所以然之故而後為之判定，遂成正義，非以居最後為正義，乃以
顯義已十分明了更無疑滯處，故為判定之論。
<段/>二、佛法無盡，隨宜而說。佛已說法，如爪上土，未說之法如大地土。彌勒等亦
如是，不應以未說故致疑！或引其餘已說之四諦等數為例難！且四諦等隨其義類，
建立名數，亦不執定，或一諦、二諦、三諦、四諦乃至無量諦，各據一門，各明一
致，亦不相妨。故初說九心所，以八大隨攝於根本中故，慧心所攝於我見故，隱略
說九隨眠，概略之機，亦成所宜。次二三四家各依一門，明一義，亦各成其意趣以
為利樂。護法時有論定之要，乃出定論，亦應機之所宜。故在前無誤人之過，在後
不墮進化之例。
<段/>三、須知不但心所之數至護法始為明確之論定，即心王之數亦至護法始論定。前
此小乘唯六或一，而大乘或取淨第八並立為九，皆不明確。至護法論定心王有八，
皆通染淨。故三界唯心、萬法唯識義，佛標其宗，至護法始完成之也。會以前條意
<頁 id="26p414"/>
旨，亦曰時機所宜使之然耳。
<段/>四、學佛之道，依聖教量──信教，成真比量──解理，依真比量，對治非量
──行，得真現量──證。此論重在引發人人得真比量，故勞精敝神學之者，非但
令記誦其文句，而在令人比觀其義而道其故，由之得決定解不可引轉。否則觀此說
既知，遇他說時又疑莫決。羅列多說，比觀究竟，則不惟後一說有功，而前諸說亦
輔成之，待未了義顯了義故。
<段/>五、觀所疑問未為善疑問者，不徒所當疑者而發問故。善疑問者，應比觀四家與
護法之義，四家之義既有未了，護法之義究了否耶？參綜眾相以觀其義，使仍有罅
漏可疑也，則逕提出所疑以問以研究之可也。使事理燦然而了無可疑，斯即定論所
在，何須好肉挖瘡，更生回惑！徒以曾經不定，即因致疑，則曾經疑，應終莫決！
汝疑汝問，復何所為？若懷疑不以解決為目的，則懷疑但在於懷疑，亦失其懷疑之
用矣！（見海刊五卷四期）
<段/>（附註）原題答佛學院學人顯教疑問之批判。
<頁 id="26p415"/>
<文>答某學生問</文>
<段/>問：佛教不婚娶，絕肉食，豈非使世界人類斷絕，動物繁殖，將來人類世界，豈
不變為禽獸世界耶？
<段/>答：此于佛法中本不成問題，發此問題者，皆是佛法門外漢，亂猜門內事。若稍通佛
法，決無此種疑問。如現在光孝寺所講的是維摩詰經，維摩居士是學佛之人，有妻
、有子、有女，故知學佛的人不必不婚娶的。反言之，現在西洋人，有主張獨身主
義者，中國道教之道士、天主教神甫等亦不婚娶，然彼輩固未嘗學佛也。以此可下
兩條斷例：學佛者不必不婚娶，不婚娶者未必盡是學佛。然僧人不婚娶者，乃是學
佛之一部分，亦如天主教之神甫。信天主者，並非個個都作神甫，學佛法者亦非一
概為僧。所以學佛有一部份不婚娶者，乃為智慧深遠要求無限生命者說。如世間之
人，惟圖數十年肉體之快樂，爭名奪利，清高者看山玩水，矜節尚名，生不知所來
<頁 id="26p416"/>
，死不知所去，更糊糊塗塗過了一生。脫逢思想神穎者，不能於此短時間肉體上之
快樂為滿足，亦不以子子孫孫相傳無窮為希望，而要求解脫肉體不受物質之制縛，
得一精神上永久無限之自由快活，則非絕對不婚娶而離欲修禪不可，故此乃佛為程
度最高深者而說也。
<段/>不食肉主義亦然，如現在日本、蒙、藏等佛教徒，亦有食肉，故知佛並非叫一切
學佛的人概禁肉食。反言之，近今西人講衛生者，亦倡不食肉主義，況中國道教及
瑤池門等亦不肉食，而彼輩固未嘗學佛也。是以又可下兩條斷例：學佛者，不必不
肉食，不肉食者，未必盡是學佛。然佛法中有一部分不肉食者，是慈悲心深厚的人
，觀夫物我同根，自他一體，如近年來國中兵災匪禍，弱肉強食，與動物相等。但
人類有人類的道德，如孔子說仁，耶穌說愛，推我以及人，推家以及國，推國以及
世界，皆以仁愛相視，此人類道德之超過於動物者，故不肯率人食人，唯食異類。
學佛之人其道德超過於常人，不獨對同類以仁心相愛，即對於異類亦具慈悲觀，一
<頁 id="26p417"/>
切世間眾生等一子想──羽毛鱗甲蠢物含靈皆名眾生──，故食異類之肉不殊食子
之肉，故不食肉。佛說此人即是菩薩，然亦不過由人類進化而至耳。進化之極，厥
名曰佛。自西洋進化論出，明人為動物中進化而來，動物既化而為人，難道人不能
再進化為菩薩、為佛耶？人既能進化為菩薩、為佛，何必戀戀於人界而恐人種之斷
絕乎？如水中孑孑進化而為蚊，豈恐水中孑孑之斷絕乎？作此問者，無乃類是！況
人人不肉食而進化，則動物亦皆進化，進化復進化，即此萬類雜生世界盡變作佛的
世界，勝于苦惱人類世界，何可以道里計耶？（象賢記）（見海刊五卷十期）
<段/>（附註）即「在光孝寺講維摩詰經雜錄二則」之一。文庫作「與某學生之一席談」，
今入問答。
<頁 id="26p418"/>
<文>答某校長問</文>
<段/>答：科學人生觀，完全是機械的，由種種物質原素組織而成；與佛學小乘由四大五蘊
和合而有，至解散時無別可得，所論略同。毫無人生意義，亦無人生目的。今所以
四肢活動者，好似機動輪轉。唯對於客觀之物質考求，是以物競天擇優勝劣敗之論
出，對於能自動之主觀，初無繕治之法，貪、瞋、癡心，愈演愈烈。凡眼見耳聞種
種物件，無非是機械，盡可為我用；縱我制物，致殺人之利器，愈研愈精。小乘則
不同，觀人生無意義無目的，則毫無價值之可言，故我空，人生亦空。人生既否定
，更不貪求外境；以無我故，亦無物，向來貪、瞋、癡、殺、盜、淫所得苦的結果
，遂完全解脫。故科學是對物觀外，佛學小乘是反心觀內。而西洋所謂之心理學，
亦唯是心之種種影像而已，其內心實際，何嘗窺得？科學家若能內弭其貪、瞋、癡
，亦便可進入小乘入佛學。
<頁 id="26p419"/>
<段/>玄學人生觀，近乎佛法大乘，但亦犯科學觀片面之病。其能觀主觀，指為神我或
靈魂等，依大乘說，正是凡外之我執。如其所說，則群生本位，不離于鬼，生也自
鬼而來，死也歸鬼而去，為人為牛者，唯換軀殼而已。依如此說，是墮常見。然此
形而上玄學，比較科學人生觀有意義、有目的，故亦有價值。其錯謬處，即是執精
神靈魂等為實我，故見理不及小乘。佛法說五蘊皆緣性本空，非有實質。玄學指為
精神，即五蘊之識等四蘊。然蘊等咸如幻如夢，要了得被認識之精神與物，無非是
能認識之識一種幻象，故佛法說三界唯識。玄學能空實我，了物如幻，則可由玄學
而入佛學大乘。
<段/>佛法人生觀，即可由科學玄學不圓滿處，進觀如夢如幻，遷變不停，流行不息；
不執迷以為覺，因破迷而成悟，便是轉識成智。世間之學，執有一個固定物體，取
此捨彼，主實東虛西，範圍任如何擴充發展，總是不圓滿。佛法則平等平等，一實
一切皆實，一虛一切皆虛，取則無不取，捨則無不捨；是為佛法人生觀，亦名中道
<頁 id="26p420"/>
第一義諦。（象賢記）（見海刊五卷十期）
<段/>（附註）即「在光孝寺講維摩詰經雜錄二則」之一。
<頁 id="26p421"/>
<文>答善因問(九則)</文>
<段/>問一：五遍行心所，是否屬現量所攝？
<段/>答一：且看是何識之五遍行，若是第八識及前五識之五遍行，是屬現量；若是第七相
應，則屬非量；若在第六，則通三量，待臨時方定。
<段/>問二：現量是否要離念？
<段/>答二：夫經論中所謂離念者，是離三界有漏心心所之虛妄分別念，非是完全不了知如
無想定等，且無想定等，亦完全無心識，不過伏滅前六識之心心所，而第七第八二
識之王所全存，不得謂全然無想。不甯惟是，即無分別之根本智，此五遍行、四別
境──除慧，以慧即智是主故──，十一善法及心王──因中或六或七心王，果上
加第八心王──猶完全相應不減失。假使此二十一法都離，則完全消滅矣，何能謂
智謂明謂菩提哉！故知經論所謂離念者，即離虛妄分別而已，非連無分別智相應心
<頁 id="26p422"/>
心所等亦離去也。
<段/>問三：無分別智以何為主？
<段/>答三：無分別智，以無漏慧心所為主，餘皆屬伴。
<段/>問四：禪定與參禪兩名辭，其工夫固知大別，而兩個禪字，似亦不同，謂一是定
而不思，一是思而不定？
<段/>答四：兩禪字不必別，以參禪雖是思惟參究，而禪定亦非全無思慮，不過但守定中之
空寂靜慮，不同平常粗浮亂想而已！且此空寂靜慮時，其五遍行、四別境、十一善
法及心王，亦皆趨於定心所，非謂定中全無一切如木石而已！
<段/>問五：真現量不許擬議，如有問曰：吃飯否？而答者隨諾，不涉擬議，斯是真現
量否？
<段/>答五：非也，以此際雖未擬議，然往昔實從擬議比較計度過來，不過日深月積，相習
成性，似乎未涉擬議也。而實則非真現量，乃似現量也。或名世間現量亦可；蓋真
<頁 id="26p423"/>
現量，惟是聖智自證境界，非言說所能形也。
<段/>問六：世間隨問隨答之語，既不可為現量，然諸大善知識，在法台上或他處之隨
問隨答其不涉擬議者，斯可算是真現量否？
<段/>答六：亦非真現量，以彼此際雖未涉擬議，然往昔親證現量後，亦曾用諸法比較其正
誤，以故一經直問，遂能正答，且問者開口至語落時，已歷許多剎那，答者何能將
現量境界一直道出？故曰：「第一峰頭，不容話會，第二峰頭，略可商量」。但此
種答問，如果從真現量中來，亦可算是道理現量。
<段/>問七：近日所謂感覺，似即五遍中之意觸，是否？
<段/>答七：感即觸，覺即受。
<段/>問八：第六定中獨頭意識，可算現量，然率爾意識，既未明證眾境，何得亦算現
量？
<段/>答八：現量有二種：一者、觀行智證現量，具遍行、別境等法，在定中獨頭及無漏智
<頁 id="26p424"/>
是。二者、世間現量，但有遍行五法或癡等，無念慧等，昧然若無所知。即率爾意
識及有漏前五識與第八識是。古之開悟者，如香嚴等，皆因平日常修習定慧心行，
同時意識一旦忽然與慧心所相應，即得一剎那之現量智。此現量智觀行位上雖偶暫
現，然功力未充，如閃電而已！若得初果或登初地，則成證不退也。
<段/>問九：此二種現量，其區別何在？
<段/>答九：世間現量無定、慧等，雖見聞如未見聞；觀行現量──即定中獨頭──有定、
慧等，所以能了了常知；若智證現量，則同明鏡了然無忘矣。（見海刊六卷二期）
<頁 id="26p425"/>
<文>答邊潤寰問(三則)</文>
<段/>邊君來問，初係自述年來學佛之見解，次為基督徒對彼所發之問難。今答邊君來
問三節，且先廣邊君學佛之見解。來函謂：『竊念一切唯心，萬法唯識，不了唯心，
終成魔外。彼耶、回、道等教，但是妄心之測度而已』。此段係邊君自述所得佛法正
宗。下舉基督徒所計之上帝而破云：『今當問彼：汝如何而知上帝全智全能，為父為
主？則彼不能不印可係其心之自證。是則汝之上帝，仍不出汝之自心，則仍是心識所
造也……』。總觀此段，大體無訛。然欲以之而裂基督徒上帝萬能之疑網，恐猶未能
。今廣邊君自述之見解，為下文破斥之憑藉。一、彼基督徒所謂之上帝，是否全智全
能，姑置弗論。今先辨彼基督徒所云之上帝，准之唯識教理，乃為散位獨頭意識所行
，法處所攝之遍計所執色，是獨影境，但名無體，等於龜毛兔角，執之為實，唯是非
量。二、彼謂上帝能生萬物，為萬物主，似第七識執第八識為我，此為以心緣心之真
<頁 id="26p426"/>
帶質境。然第七執第八為我，唯是俱生我執。彼計上帝為唯一之真神，是散位獨頭意
識以心緣心之所緣境，不了能緣心現，不符所緣本質，執之為實，亦是非量。三、彼
謂上帝在於天國，類佛法人天乘教中之欲色界天王，此由善業而感招之天報，屬依他
有。不了依眾緣起，獨頭意識緣之計為真實，則是似帶質境，亦為非量。總上三條，
上帝云者，純為獨頭意識所變緣之幻相，唯識教理，屹然不動。廣見解已，且答邊君
來問。
<段/>答一：來問謂「物無自證，須心而證，然若無物，則何以知有心」？蓋余此所謂心，
非與意識對辨之心，乃總指能緣慮之心心所之心。然此二者，本係對待而言。今於
此二者下一定義，即能緣慮、能知識、能了別者謂心，為所緣、所知、所了者謂物
。今略列諸法論之：色法是物，八識及五十一心所是心；又十一色法及二十四不相
應行是物，心義同上；或唯正在能緣者謂之心，所緣者謂之心、心所及真如無為等
亦皆為物。若依世俗，僅由五官所覺知之五塵外境為物，則心之起，可不待物。例
<頁 id="26p427"/>
如過去諸事，心能憶及；睡夢、入定，有心無物。如必待有形物方能證知有心，則
無色界全無色身器界，心亦常起，此又何也！根塵相對而根塵亦心之所變現，能緣
之心心所雖必有所緣法為緣，而能為緣之所緣法，要皆心識之所現，故曰「諸識所
緣，唯心所現」。但由如是心現，即有如是所緣法現，豈離心外別有少物能起心歟
！心能自證，更不待言。
<段/>答二：彼基督徒謂心自證，非上帝與彼以聖靈則不可，此問可於廣邊君見解一段明之
。上帝既屬於意識所變緣，有名無體之獨影境，等於龜毛；今謂上帝予以聖靈，則
等於計龜毛可織為布，可謂迷中倍人！
<段/>答三：邊君以彼教徒計上帝萬能，係腦筋之自證，來問腦筋之功能及與心之異同，腦
筋之功能，生理學家為記憶與知覺，乃出於唯物論之妄計。其所分大中小三腦，分
明是有形之色法，類同唯識所謂之淨色根與根依處，此二亦為心識所變緣之色法，
前已成立。然不同器界者，成唯識論云：「此二皆是心所執受，攝為自體，同安危
<頁 id="26p428"/>
故」。故腦筋但為心識證知事物之助緣，能證知者，是心識非腦筋；凡物皆待心識
證知，而心能自證知，不待物為證知，其理極成。（滿智記）（見海刊六卷九期）
<頁 id="26p429"/>
<文>答某君問(九則)</文>
<段/>問一：因緣具種引種、種生現、現熏種三義。夫種既生現，現復熏種，二法遞轉
可至無窮，具斯二義，為用已足，何以又有種引種義？又前種既能親引後種，
則後種何用現熏！現行既可熏種，則後種寧待種引！
<段/>問二：種所引種與現所熏種，為同為異？
<段/>問三：金陵刻百法明門論曇曠義記四卷七頁，謂「極迥色與極略色，體雖無別而
義有異」，其異何在？
<段/>問四：三法二種，何以簡除現引現一層？
<段/>問五：他心在吾識外，能為吾之所緣緣乎？
<段/>問六：百法五位，有情皆具，抑專就人類而言？
<段/>問七：凡屬有情具有八識義不違，然下等動物官覺或闕，則前五識且不全，心所
<頁 id="26p430"/>
何以能具？感覺運動有極簡單者，如蚓如蛆，是否能具五十一種複雜之心所？
<段/>問八：唯識論有觸食、意思食之名，以為觸食如芻豢之悅口，意思食如義理之悅
心，當否？
<段/>問九：獨影境是親所緣緣否？
<段/>答一：種子亦剎那生滅相續者，而種子又有「長時不起現行者」，使非種子自類前引
後生，則前一剎那種子滅，後一剎那不能續生，種子何能長劫恆轉不斷？故因緣應
具「種引種」之義。
<段/>答二：前種所引後種，全與前種相同等。至經過現行熏習，則或有新生起者，或於前
種有熏增者，故有不同；增上緣違熏，更有熏減熏斷者。
<段/>答三：推觀極遠之邊際色曰極迥色，析觀極微之邊際色曰極略色，同屬假想色曰體無
別，推遠析微不同曰義有異。
<段/>答四：現引現屬增上緣、所緣緣、等無間緣，非屬因緣，故因緣中簡除之。
<頁 id="26p431"/>
<段/>答五：他心但托為本質，為疏所緣緣，不為親所緣緣。不惟他心，即自身「他識」
──例如意識緣眼識──亦然，其親所緣緣，則仍為自識托變之相分即已。
<段/>答六：百法五位，乃通約一切有情以統計者，非專屬人類，亦非各各皆具。若根、若
識、若心所等，多有減略不全具者。
<段/>答七：可於前條所答意會之。
<段/>答八：所喻近似；然觸食通六識觸受六塵，意思食為意識之希望。
<段/>答九：獨影境惟是意識之親所緣緣。（見海刊七卷二期）
<頁 id="26p432"/>
<文>答字林報西人問(四則)</文>
<段/>問一：據佛家之因果必然律，大本因之信仰，是否全無理由？
<段/>答一：各宗教或其他學派，以根據「現實人物」──果──所推想其未有前之一種大
元──因──，無論說為「人格的神」，或「非人格的精神」及「物質」、「虛空
」等等，在佛教的真理上，皆決然否認之。但在俗情上，則隨順解釋為欲界的天主
，或色界的天主，或無色界的心識，或物質界的原素，而仍否認為世界萬有唯一之
大本因也。何者？以天主、心識、質素等，亦即為萬有之一有，故此一有可為大本
因，則餘一切有皆可為大本因；餘一切有為所生果，此一有亦為所生果，以其理平
等故，天主等不得單為大本因，現實人物，亦不得單為所生果。故佛教之因果論，
乃是無邊無中、無始無終的。何者？無邊虛空中的世界是無數的，我們現見的世界
與其餘無數世界在虛空中，與一微塵與其餘無數微塵在虛空中無異的；無數的世界
<頁 id="26p433"/>
在空中，或成或住或壞或空是不同時的，故世界的成住壞空是循環無端的，不得斷
割任何一端為世界生起的大本因。換言之，則任何一端皆可為世界成住壞空的現象
之因及果的，其式如下：
<圖 n="images/17-0433.png">
　　　　　　　　　　　住
 　　　　　　　　 ┌───┐
　　　　成　　　　│世　界│ 　　壞
 　　　　　　　　 └───┘
 　　　　　　　　　　 空
</圖>
<段/>由空為因而成為果，由成為因而住為果，由住為因而壞為果，由壞為因而空為果
，故皆非特定的大本因，或特定的所生果，亦皆為因及為果也。又無數世界中的人
物，更是無數的，無生的物件若一石塊、一木棹等，成住壞空同於世界，而生物則
分為四有，其式如下：
<頁 id="26p434"/>
<圖 n="images/17-0434.png">
　　　　　　　　　　　死有
 　　　　　　　　　 ┌──┐
　　　　現有　　　　│生物│　　　　中有
 　　　　　　　　　 └──┘
 　　　　　　　　　　 生有
</圖>
<段/>由現在有活著現象的生物，到有死了現象的生物；由死了現象的生物，到有死與
生中間現象的生物；由死與生中間的生物，到初發生的生物；由初發生的又到現行
活著的生物。故生物現象，亦與非生物的世界同是循環無端的，既無始起之點，亦
無終盡之點，則不得指任何一點為大本因了。
統計生物──無數眾生──與非生物──無數器界──，循環變化的因果，以察
其變動的因果之關係，又可表如下式：
<頁 id="26p435"/>
<圖 n="images/17-0435.png">
　　　　　　　　　　　　非生物
　　　　　　　　　　　　生　物
　　　　環境心識

　　　　　　　　　　　　行　業
</圖>
<段/>生物、非生物皆以行業為因緣所生之果，行業又以心識在環境中活動為因緣所生
之果；而心識既即為生物之內含要素，又即依生物非生物為環境而現起，故心識又
是生物非生物為因緣所生之果；但行業到生物非生物，是已成而必然的因果，即自
然界的因果現象是。而生物非生物到心識與心識到行業，是未成而不必然的因果，
以其未成而不必然也，故有自由活動創造的餘地。自由活動而刱造不善的行業，可
致鬼、獄、畜生等苦的身及器界。自由活動而刱造善的行業，可致人、天乃至佛等
樂的身及器界。此佛教「應觀法界性，一切唯心造」等之唯心論、唯識論之所建立
，而教人以自造善因、自致樂果之真理也。
<頁 id="26p436"/>
<段/>由是觀之，佛教的因果真理，一方可云是無本的，一方可云是心樞的。無本故，
不受任何之限制；心樞故，可有相當之自由。有相當之自由，故善惡可分而責任應
負，不可不孜孜自勉、勉人以為善也。但此佛教之心樞的因果論之所謂心識，乃即
是現有的心識，亦即是依生物為根、及生物非生物為境所生起之心識，故亦不同彼
唯心哲學等所指為萬有大本因的心也。心樞云者，但明心為萬有因果變動中之樞紐
而已。
<段/>問二：吾人何故不應仰賴順從此大本因來支配吾人之自動的良心與自意的判決，
及來體會人物個性相互交感之快樂與人物任意支配之嗜好？
<段/>答二：第一問題的「大本因」，既經否決，則第二問題大本因的如何若何，自不成問
題矣。但吾人亦承認發達至最高善的「佛陀」，其福慧圓滿的人格精神，有輔助吾
人為善之能力；其所教訓吾人的言說，為指導吾人覺悟之要道，故吾人皈依佛法及
依佛法修學的朋友。
<頁 id="26p437"/>
<段/>問三：夫此可愛而真實的大本因人格之存在，與其能任意支配生物非生物之一切
關係，乃宗教之最有價值、有理性的推論，而佛教獨斥其非。但此二說，皆為
人群之所信服，皆在人類中放大光明。二說既如此相違，吾人將何以知其二者
相互或比較之價值乎？
<段/>答三：第三問題前半亦不成問題。至後半所云價值，則吾人以為認有任何大本因的宗
教學派，在相當俗情上，亦各有相當價值；但在真理上，則唯佛教有價值，而餘者
皆無價值。吾人若以真理為判斷，固不問於此二者之主張與信從的人數孰多也。若
問所云真理是何物，則即前所云無本的心樞的因果論是。
<段/>問四：上帝之旨在促進生物之繁盛，妙在救人即于此世界之中，不必退出此世界
之外，凡接近之者，皆得受其直接之感應而變化其體質；豈佛陀之意在消滅生
機，逃出此如魔之世界，意謂依克己工夫所達到之地位，得較依上帝之旨所可
達者，為更有理性、有價值而為可靠且完美之最高地位乎？
<頁 id="26p438"/>
<段/>答四：第四問題前半之上帝云云，吾人既不承認任何之大本因，則亦不成問題矣。至
後半所云佛陀之意云云，此猶是小乘的佛徒之意，而非大乘的佛與佛徒的真義。大
乘的佛與佛徒的真義，則在啟導此世界他世界之人類，及一切生物可以自由活動的
心識，引令向善的路上發達進化，以各各進化到福慧圓滿之佛的世界。故其達到之
地位，當然認為比任何宗教學派所認為最高之地位，更為有價值，且合理性而完
美。
<段/>要之，佛法的因果，是「自心」的因果，不依其他一物為大本因，故佛法的因果
是平等的因果，即依一切生物平等可自由活動的心識，藉已成佛果的勝緣，可平等
發達至佛世界故。反之、則認有大本因的宗教，乃是以他一物為因，而自則為果的
，自但為果而不能為因，則無自造其因之自由，而為善為惡亦非自心之責任，故無
道德律之存在。此如專制之帝國，萬民有罪，罪由帝王，萬民有福，福由帝王，故
萬民不負其責任。又承認有特定之一物為大本因的，彼之一物但為因而非果，故為
<頁 id="26p439"/>
不平等因；而世界萬有又但為果而非因，故但為不平等因所產生之果。有但因而非
果之一物，則彼一物可無因而有，萬有亦應無因而有，如是則因破；因破則無因，
無因亦無果，故無因果律之存在。由此、真理上決無特定一物大本因之可能，但由
無數量的世界眾生生滅連續上，可說明因果的關係。（見海刊七卷十二期）
<頁 id="26p440"/>
<文>答陳伯達問(二則)</文>
<段/>問一：佛戒食肉，未曾及蛋。惟中國習慣，持齋者多不食蛋。依科學家言：蛋黃
蛋白均係雞之食料，猶人之飲乳，殊無生命在內，未識蛋究竟可食否？
<段/>問二：考賢愚因緣經，有某比丘須食肉治病，而是日無處得肉，有大心居士，割
身肉以供養。時人大怪，以為沙門食人肉，佛乃制定戒肉規條。可見佛在世時
，沙門亦非決定斷肉。惟楞伽經規定一切肉不得食，餘經尚許食三淨肉。故楊
仁山居士晚年亦食肉以資生；當世喇嘛食肉，行道得力者殊不少，設有人因蔬
食關係，而身體日見衰弱，將有性命之憂，究應食肉以資生乎？抑寧死不食肉
乎？
<段/>答一：雞卵之無雄者無生命，例同牛乳；雞卵之有雄者有生命，例比人胎。若能以光
徹照分別，則無雄者不妨食之。
<頁 id="26p441"/>
<段/>答二：大乘菩薩，念念為度眾生故，斷一切肉不食；人、天、二乘戒中，則開許食三
淨、五淨，漸養慈心，亦以此方便。衰病，可察行之。（見海刊九卷二期）
<頁 id="26p442"/>
<文>答黃懺華問(七則)</文>
<段/>問一：「凝然真如不作萬法」一語，見何論著？
<段/>問二：關於「三法印」之解釋，以何書為最詳？
<段/>問三：「明心見性」一語，為宗門所常用，心與性有何分別？
<段/>問四：懇將「應無所住而生其心」一語，加以極簡單之解釋！
<段/>問五：懇以極簡單之解釋，指示「三界唯心」與「萬法唯識」二語之區別！
<段/>問六：觀世音為等覺菩薩，三十二相應緣示現，原無定法，何以世人多圖觀音為
女身，又起自何時？
<段/>問七：宗門原為不言之教，但不得已而思其次，以何書解釋禪宗為最確切詳明？
<段/>答一：凝然真如云云，見於賢首家之教義章等，乃誤解唯識家所言真如而指斥之辭。
<段/>答二：三法印之解釋，日文有一佛學概論，言之頗詳，惜已忘其名。
<頁 id="26p443"/>
<段/>答三：「明心見性」，心即心識，性即真如，謂心識若空了或明了，即見真如。
<段/>答四：「應無所住而生其心」，只是應以我法雙空的觀行智或根本智，而生六度等清
淨行後得智利他行等。
<段/>答五：「唯心」「唯識」，心識一同二別。同者、具體綜括言之曰：「三界唯心」！
抽象分析言之曰：「萬法唯識」，心識名異事同。別者、識指了別境識，即前六識
，由前六識了別萬法，上溯凡愚不可知之七、八識境明不離識，曰萬法唯識。心者
、阿陀那識，染淨通名，賴耶、如來藏，如指環與金，為地上菩薩直說藏心變現三
界身資財等，如楞伽、密嚴、勝鬘、華嚴等明。
<段/>答六：在中國相傳，屢現女身，得女人多數崇奉，乃成女像，他國則不然。
<段/>答七：禪宗稍有學理組織者，曹洞若洞上古轍等，但只一派。指月錄各派全，但無組
織。唐代之壇經、禪源詮，宋之傳燈錄等。（見海刊九卷二期）
<頁 id="26p444"/>
<文>答張曦問(八則)</文>
<段/>問一：唯識不認識外有境，一本十支，皆反覆推明此義，然影像之外，非無本質
。成立本質，取證雖多，以破極微和合、方分種種反證為最有力。按本質之名
，易混外物，迷者易執。精而言之，外物有無，可置勿許，縱許實有，終非吾
識之所得緣，所得緣者仍識而已。此係揣度，不知有當否？
<段/>問二：近人或謂二十論天親如夢之答，亦有不極成處。讀者不可執著，以夢無他
心，醒有他心，三境有異。此說似甚精到，弟子對于茲喻亦尚有疑：醒時之山
雖有時無，一到有山之處，山可立現；夢時村舍雖有時有，一經醒後，難可再
尋。一則有主，一則任運。執為盡同，亦不應理，不知然否？
<段/>問三：本質塵亦名疏相分，惟第八能現乎？抑前七皆能現乎？
<段/>問四：生而瞽聾，其現出相分必甚簡單，是否其眾同分中即有所缺欠。
<頁 id="26p445"/>
<段/>問五：二十論有「異大種」，基記甚略，望詳示！
<段/>問六：性宗、禪宗皆不立階段，直證圓成；唯識法相廣詮依他；世間學問則遍計
所執而已。此解有誤否？
<段/>問七：貓之捕鼠，頗難尋思。貓為能殺，鼠為所殺，揆理當不外兩途：甲則鼠前
生負命債，而貓今生捕食以報之；乙則鼠無命債，今生殺業由貓自造。以為甲
也，則人亦有前生害命而今生抵償者，何以人見人或殺或不殺，而貓見鼠則必
捕？以為投胎作鼠，必有夙債，則應一一被捕，無有孑遺，何以不被貓食之鼠
，數仍纍纍？此甲理之難通者也。以為乙也，則貓箇箇皆造殺業，來生應一一
受報，捕殺貓者，又是某類？即有「其類」，見貓必殺，如貓之於鼠。則「其
類」亦必有報之者，如「其類」之於貓。以類報類，推至無窮，不可究詰，此
又乙理之不可解者也。若謂貓之殺鼠，出之生性偶然，則輪迴因果之說，登時
被破。究竟貓之能殺，果乎？因乎？鼠之所殺，因乎？果乎？
<頁 id="26p446"/>
<段/>答一：本質境對影像境言，自識親緣皆為影像，其疏托者則名本質。或為「自有情」
之他識相分，若六識相分之疏托第八識相分為本質；或為「自他有情」之他心心所
，若六七識及他心智之以心緣心，疏托現行他心心所為本質；或為「他有情」之他
識相分。若欲界有情緣色界或佛淨土，疏托之上界有情或佛菩薩等之他識相分為本
質。對此識之親緣影像，雖云本質，而仍為他識或他識之親緣影像。識者、通指一
切有情，各有八識之總稱，決定無識所不緣之識外境，故云唯識；非以「縱有外物
識不得緣」之識外境為本質，但以識所緣到為唯識境也。
<段/>答二：醒時、夢時，應以覺時、迷時為例，不應以有山處、無山處為例。醒時有山處
、無山處，應以夢時有村舍處、無村舍處為例，不應以醒時、夢時為例。迷中明明
有六趣，覺後空空無大千，可思准之！
<段/>答三：詳第一答，思准之！
<段/>答四：其現行缺某識，亦即缺某識之相分，然種子仍具有之；或第八識所變器界亦仍
<頁 id="26p447"/>
具有之，故聾盲根身轉為聰明根身時，眼、耳識現，眼耳識相分亦現。
<段/>答五：此間暫無二十論參考，容後查答。
<段/>答六：法性、法相，說明之方法有殊，事實之轉進無異。觀有為相即無為性，故無階
段；從有漏道進無漏道，故有階段。世俗學說，大都不離計執，然間有略知依他者
，但不能證圓成。
<段/>答七：貓之捕殺於鼠，貓眾同分業與鼠眾同分業之報也。人與人之或相殺或不相殺，
應以此貓與彼貓，或此鼠與彼鼠為例，不應以貓與鼠為例。鼠被貓食，雖亦為鼠同
分業之一種，然鼠自以鼠業受鼠報，不專以供貓食而為鼠；猶豬、魚等或為人食，
非專以供人食為豬魚，故儘可有不為貓捕殺之鼠。而貓亦不專以食鼠而為貓，故亦
儘可食他物及作貓事。鼠被貓食，雖係還債，然非鼠所知，亦非鼠所甘心，故仍必
銜怨圖報，亦果亦因。貓之殺鼠，雖為收債，然貓殺鼠亦仍為殺業，亦果亦因。以
亦因故，鼠死或為貓，貓死或為鼠，以互相報償──或牽以他業，暫不相報──。
<頁 id="26p448"/>
若人之相罵相打，非一方或雙方之覺悟，或甘心受報，或釋怨不求報，勢難停止。
此眾生之所以輪迴不已，而「惟隨緣消舊業，更不造新殃」為能解脫，以恩報怨為
能濟度也。所舉甲乙二例，各偏一邊，故皆不當於理。（見海刊九卷二期）
<頁 id="26p449"/>
<文>答英國里爾大學教授愛斯嘉拉博士問(八則)</文>
<段/>答一：佛教來中國，中國之政治早成立，且儒家認為專職，故佛教取超然態度，退處
方外以免衝突。其影響多在民間之道德風俗中，而在國家之政制法制上，較少影
響。
<段/>答二：但於佛教團之組織，及寺院僧眾之管理上，由佛教徒之法律，與中國之政法倫
理相互之關係產生：一、僧官法：六朝時已有之；明清來於京師設僧錄司，府設僧
綱司，縣設僧會司；民國以來廢除，另制由縣知事管理之寺廟管理條例。二、許為
僧眾之禮部考試給度牒法：起於隋、唐時，至清初廢除，計由大寺院傳戒，給戒牒
以為僧眾。三、印度之佛教各派戒律威儀法：經中國律宗唐道宣等，調和大乘之律
宗法，至今猶為初入僧受戒期所必習；及律宗寺院所遵行之法。四、寺院清規：起
於禪宗，宋、明來經國家認可，為各宗寺院調和採用，今猶為各宗大寺院日常習用
<頁 id="26p450"/>
之法。此外則由佛教之慈悲不殺生觀念，影響信佛之帝王臣宰，減刑大赦，及保護
動物生命等亦有之。中國佛徒之蔬食，即由梁武帝極力主張所致。
<段/>答三：三國時孫權受康僧等之感化；東晉時石勒、苻堅受佛圖澄、釋道安之感化；南
朝宋文帝以至隋文帝、唐太宗等，歷代英主，皆有由佛教慈悲而滅殺之關係。
<段/>答四、五、六：梁僧祐著宏明集，以及佛祖通載、佛祖統紀、釋氏稽古略等書中，散
見之。
<段/>答七：見於第二條一二三四各項中，有可相比較者。
<段/>答八：關於佛教法，吾曾著整理僧制論，他日當以一冊送閱。今中國改為民主國，主
張由佛教之自由平等仁愛等原理為立法根據。
客中未帶書籍，潦草答復，請原諒之！（見海刊九卷十二期）
<頁 id="26p451"/>
<文>答鑑民問</文>
<段/>第一：神祕亦有絕對相對。基督教的神，是只存於神祕的，是為絕對的神祕；至相對
的神祕，乃由智慧程度高下而異的。佛陀的完全智慧中絕無神祕，降此而下，皆不
免有神祕。神祕者何？即其智慧程度尚未能覺知之境是。前世今世的關係，在佛的
智慧中，及佛徒的理解中，只是確知事實如此說他如此，并無一點神祕。但沒有得
到佛的智慧及佛學的理解者，或猶視為神祕。譬如月與潮的關係，稍習科學者，知
其事實如此，而不習科學者則視為神祕，果神祕乎哉！不思不學而已。鑑民君或又
以吾此譬為無羈的理性所產生的空中樓閣，雖然，你既未能親修佛智以求驗，及深
研佛學以求解，要我來對你說，則我除掉用你已知的事理為譬，使你得以推知所未
來的事理，更有什麼法子！
<段/>第二：佛的科學，皆說明在空中是有無數世界的。但佛說現在的無數世界中，即有化
<頁 id="26p452"/>
生的世界，故并不是將來的空想，乃是現在的事實。雖我們人世要進化到這種化生
世界，尚在將來；但既有別個事實的證明，則便是實事實理，應可信行！
<段/>第三：原文「不承認肉身是人生的桎梏」，恐是「承認肉身是人生的桎梏」之誤。但
此乃由鑑民君讀吾自由史觀的誤解，我說現在的人類，尚未能完全免除身體上及環
境上的桎梏，并不是以身體為桎梏。
<段/>第四：此乃由混宗教與信仰為一事而誤解宗教，是不准人研究且批評而只要人服從的
信仰，科學、佛學、哲學，是任人研究且批評的，但不是沒有信仰，若經過研究及
批評確實覺得是對的，然後再信為是可實行實現的真理，這便是佛學與科學的精神
一致，有何矛盾？
<段/>後面這兩條結論，本是吾行之一二十年了的。但佛的學說，即是佛的主義，是思
想信仰行動實現一貫的，不只是思想，不只是研究，是要由研究而了解而確信而為篤
行而實現的。鑑民君的討論，我極歡喜，但希望能先加以深切的研究！（見海刊十
<頁 id="26p453"/>
卷四期）
<段/>（附註）原題「答鑑民君之疑點」，今改略。
<頁 id="26p454"/>
<文>答毘陵陳居士問(四則)</文>
<段/>問一：多聞熏習，可起信去粗所知，而於真能斷一分所知，則於多聞之外，必另
有方法，使心力強大，身心變換，方能別有境界。唯識之五重觀，天台之一心
三觀，似乎是呆想的態度，呆久了可以入定。不知這種定，一、是否一定可以
變換身心？二、是否決定可以發生依性境的慧麼？
<段/>答一：以多聞熏習，引生如理作意修六度等為資糧位。證真切要者，乃在四加行位之
四尋思觀所引四如實智，由如實智入真見道，乃能真斷一分所知。前此非去，皆是
伏耳。
<段/>問二：禪宗參修之方法，可用唯識之理論解釋之否？（按：唯識即謂之遣相觀性
）。復次、何以知禪宗之某種方法，為決定的、正準的、可靠的方法？
<段/>答二：禪宗方法，乃截此非量而得現量，高者入真見道，低者亦剎那暫伏所知耳。正
<頁 id="26p455"/>
確否、須師印證。
<段/>問三：依解起行，解有三論、唯識等，行則禪、密為佳。禪賴自，密兼賴他，禪
宗直切所知而多賴機會，其功行是否有唐捐之慮？密宗易使人不放逸，修行精
進，其功效是否僅能暫伏煩惱而於所知無大交涉？
<段/>答三：功不唐捐。現生不悟，亦熏為悟種，使他生易悟，如六祖聞經即悟等。密宗亦
然，淺者暫伏二障，如夙具聞思慧根，兼得聖智為增上緣，亦能斷障證真矣。
<段/>問四：煩惱障種全是習氣，所知障種，似不應稱為習氣；唯識論等中，亦有此種
分別否？
<段/>答四：所知障種即名言習氣、二取習氣，故亦名習氣，見成唯識論等。（見海刊十卷
七期）
<頁 id="26p456"/>
<文>答張世俊問(五則)</文>
<段/>一、 善導和尚，依此土往生之人言，故曰皆指凡夫往生；余指往生後所登階位，故曰
極喜地等，兩不相違。
<段/>二、 令執科學者生信，須有證神通者公開試演，余亦嘗論及。但一、未知確有神通者
。二、中國易滋鬼神迷信，故不宜有其人，往西洋公演之最善。
<段/>三、 令人在可能範圍內儘量免除殺業一語，得之矣！
<段/>四、 本論、餘論未著，已併入現實主義中矣。
<段/>五、 大勇師已辭世，其入藏求學者情形，可見於近期海潮音。（見海刊十一卷一期）
<頁 id="26p457"/>
<文>答趙伯福問(八則)</文>
<段/>一、三、四各條，詢整頓遂寧寺僧諸點，茲請併合言之：
<段/>一、僧伽之人生觀，應為經歷「學僧、職僧、德僧三級」之人生觀，詳建立中國
現代佛教住持僧。
<段/>二、在遂寧之實施，應先決定以遂寧縣佛教會為寺僧產業集中之執行機關，而由
本縣信佛軍政長官組一監督機關，分擔責職。
<段/>三、其入手、由遂寧縣佛教會作全縣寺庵之僧數、產額、屋量調查，根據調查及
當地實情而支配施設之。
<段/>四、弘法佛學院，可即改為「教理院預科」，而就廣德寺全部屋宇設施之。二十
歲至三十歲之比丘，考取三十至六十人，三年卒業。
<段/>五、就靈泉寺全部屋宇，施設為「律儀預科」。十六歲至二十歲之沙彌，考取二
<頁 id="26p458"/>
十人至四十人，二年卒業；不及格者還俗，及格者得進受比丘戒。
<段/>六、就開善寺全部屋宇，施設為遂寧縣佛教總布教所，內設初高級小學一所。全
縣未滿十五齡之小沙彌，皆收入之。又設雲水堂一，招待往來僧眾；設僧堂一，考
取曾參學諸方能作諸法事者，以應本縣信佛人家誦經、拜懺、放燄口、送往生、祈
福、消災等各種佛事之請；布教堂一，每七日公開講演佛教一次或二次，以起民眾
之信仰。
<段/>七、市區、東區、南區、西區、北區之五區，各就原有寺庵，各設布教所二所或
至六所，總數十所或三十所。內或設閱報所、通俗圖書館、通俗教育館、半日小學
、農村夜學、民眾學校、施診所、民眾醫院、農場、手工場等，須就實際情形之所
宜而施設之。
<段/>八、右各院各所之主持僧職僧，由遂寧縣佛教會組織「佛教職僧考試委員會」，
召集全縣曾受比丘戒四年及年滿二十四歲以上之僧眾，每三年舉行考試一次，分門
<頁 id="26p459"/>
考試，就其考取者，分別由遂寧縣佛教會任為以上之各職。
<段/>九、就城鄉較靜僻之寺院二所或五六所，設為「長老僧林」，使年逾五十或六十
以上之不願就考而出為職僧之老僧，住中休養，自修或念佛、或參禪、或持咒、或
閱經等，悉聽自便。但亦可別為一二所較整肅者，一二所較方便者，俾可隨意所宜
入之。
<段/>二、詢刱立居士林事：近來佛教在家眾所設之居士林、佛學社等，皆名義未正而所行
有增損之過。宜如「組織佛教正信會為在家眾統一團體」之所論，與漢口佛教正信
會接洽，為「遂寧佛教正信會」之組織。
<段/>五、詢置備佛經事：日本、中國各小字藏經及北平之龍藏，皆不甚便於翻閱。若將金
陵刻經處、支那內學院、揚州刻經處、常州刻經處、北平中央刻經院、上海醫學書
局、上海佛學書局、武昌佛學院，以及各大書局、各刻經處所出各流通本佛書購齊
之，較正續藏所有者所差無幾，而且多有為正續藏所未有者。故不如就以上各處流
<頁 id="26p460"/>
通本購置之，較便觀覽。
<段/>六、詢大乘經典研究次序：首研十二門論及攝大乘論，次及中論及成唯識論，又次及
般若經、大智度論、與深密經、瑜伽師地論，又次及龍樹、提婆、無著、天親所釋
各經與所著各論。據以上諸種為大乘之至教量，而抉擇披覽其餘一切大乘經論與此
土各宗祖師之著述。
<段/>七、詢密宗事：密宗經典，頻伽精舍藏另匯編兩函，又續藏中亦多有之。其根本在大
毘盧遮那成佛經與金剛頂經，其餘各經各有儀軌行法，難以盡述。有唐一行禪師大
毘盧遮那成佛經疏，可資此宗理論之研究。日本僧空海為抑他宗而揚自宗，所著二
教論、十住心論等，取喻一時，語多偏至，在今已不足為研究之依據。唯西藏黃派
喇嘛祖師宗喀巴所造菩提道次第，不為顯教、密教之分，而於一大乘教分為波羅密
門與陀羅尼門之二門，頗存印度後期大乘佛教之真相，故密宗應就求之。
<段/>八、詢中國各宗法門事：以古來中國各宗之設立，因古代交通梗阻、學術隔閡之故，
<頁 id="26p461"/>
遂由新譯來一經一論或來一梵僧，遂據之各立一宗，各自為門戶之擴張。就今探源
印度佛教之歷史與流行各地之佛教觀之，古來因時制宜，所立各宗門戶，雖尚不失
為方便多門中之各一方便門，然亦不宜循守舊來各宗門戶研究之矣。況中國佛教，
唐以後為畸形發展，一方則下逗愚民為神道之設教，一方則上適高哲為圓頓之玄談
，而無常智常德之講求修踐，致今下者為世詬病為迷信，上者若台、賢、禪、淨等
亦流為空疏虛渺之僻習，且已無舊宗門之可循求哉！故今在中國施設之佛教，應為
從人至佛之大乘漸教，而切實從做人起。僧寶之建立，當從律儀院、教理院以為基
礎。而佛學之研究，則當如世界佛學苑計劃書所擬教理行果系統而依解修證之。（
見海刊十一卷十期）
<頁 id="26p462"/>
<文>答王寂照問(六則)</文>
<段/>問一：西藏、西康、蒙古底喇嘛們，既是出家的人，為什麼還吃肉，和佛制示
違？
<段/>問二：仲尼為儒童菩薩，這事出在何典？
<段/>問三：關雲長既是佛教底護法者，仲尼既是儒童菩薩，為什麼還享血食？
<段/>問四：大悲、準提二咒，那一咒最優？
<段/>問五：準提菩薩是觀世音菩薩的化身？
<段/>問六：準提菩薩的本跡，載在什麼經？
<段/>答一：出家戒於直接殺生必禁斷，然以地理民習之異宜，五淨肉食不無開許。所以出
家持蔬者，唯漢地僧耳，日、暹、緬、錫、蒙、藏皆開也。
<段/>答二：老聃迦葉、仲尼儒童，為六朝時一種調和道、儒之傳說。但印度稱少年淨行之
<頁 id="26p463"/>
士為儒童，並有經說釋迦夙生中曾為儒童菩薩；殆以仲尼類乎釋迦本生中之儒童菩
薩言之歟？
<段/>答三：關雲長為佛教之護法神，見於佛祖統紀等記載。關、孔血食之享，出於中國祭
祀之習俗，非關佛制；且非一與佛教有關係，必禁斷血肉，更可參閱第一條之答義
也。
<段/>答四、五、六：可檢閱商務印書館所出續藏經中千手千眼觀世音菩薩大悲心陀羅尼，
及七佛俱胝佛母心大陀羅尼法各卷，自可獲悉。（見海刊十三卷一期）
<頁 id="26p464"/>
<文>答羅普悟問(五則)</文>
<段/>問一：自歸依後即研究教理，尤與唯識之教契應。每日晨起靜坐，調身、調息、
調心者約三數年，近益勇於修證，於念佛、修密、參禪似均不大相應，於觀照
唯識及於四尋思、四如實智之觀照確甚契應。惟友人多以念佛修密為可靠而相
勸勉，余亦未能決定，究應用何法門，願求開示？
<段/>答一：念佛修密多仗他力。四尋思觀確不容易，須於靜坐有基礎，方可修之。汝既於
靜坐有相當工夫，或可行之。惟既能修三尋思觀，餘法即可不修。
<段/>問二：近擬持誦慈宗三要，惟真實義品自己雖以為全文都能了覺，然是否真能了
解，無從證明。設非真正了解，依而起觀，恐有錯誤。余以為四尋思以名、事
、自性、差別分別觀照。先將名事離相觀，觀名惟是名，事惟是事，名事分離
，其相了了，至名自性、名差別均屬假立，毫無實事，亦易照破事自性差別，
<頁 id="26p465"/>
覺係依他起性，因緣所生，實無自性差別可得，不知可否！
<段/>答二：名事相離及名自性差別並事差別，均屬假立，容易觀照，惟事自性觀為假立較
難。要知事無自性，依他所起，離去遍計所執即顯圓成實性。以四尋思為觀門，由
四尋思觀所引四如實智，即五重唯識觀，正證唯識法性，方為正智。
<段/>問三：密淨友人總以唯識恐著名相，有入海算沙不能擺脫名句文之危險，來相阻
撓。自己覺數年來讀師之著述講演尚有心得，尤以佛法總決擇談一文，用執依
圓三性融會一切法門，讀之能令人將整個佛法悟澈一如，何能被名相所拘？
<段/>答三：法相係由分別智所引後得智所顯所說，一切唯識如幻無實，何足以為拘礙？
問四：慈宗三要雖準備持誦觀照，而菩薩戒本擬先試行，然後再正式受持，可否
如此？
<段/>答四：如是甚好，但要知觀真實義係理觀，以證離言法性；觀彌勒上生係事觀，以顯
依正莊嚴。
<頁 id="26p466"/>
<段/>問五：真實義品之解釋，可否全依遁倫記？
<段/>答五：倫記係搜集眾說，可作參考，以細觀本文為是。（羅普悟記）（見海刊十三卷
三期之江浙遊記）
<頁 id="26p467"/>
<文>答李汝清問(八則)</文>
<段/>答一：非謂念一日或至七日即可得一心不亂，謂念至一心不亂，可住於定中一日或至
七日，若身心俱定，當然飲食、便利皆絕，此由定法持身之故也。
<段/>答二：一心不亂，即三昧──三摩地──別名。然念佛古有事一心、理一心之義。唯
有一念佛心相繼無間，更無其他想念，為事一心。此念佛心亦絕，而又不落於無知
，無分別智親證真如，為理一心。非可言狀，更非催眠狀態。
<段/>答三：得理一心，可斷見惑，或斷無明。然未斷思惑，亦或頓斷。事一心則暫伏耳。
<段/>答四：得理一心，則無生不生，若事一心，則尚須常念常發願乃生。
<段/>答五：屬於橫死，且死由瞋癡故爾。
<段/>答六：不定能往生，如念願真切。亦或往生。
<段/>答七：不能往生，並須隨其一生行業善惡及死時心念善惡而定其升沉。然念佛之善根
<頁 id="26p468"/>
，終在後生遇緣可發。
<段/>答八：照師授，或照本鄉所通用之音，念之便可。（見海刊十三卷六期）
<頁 id="26p469"/>
<文>答九蓮寺學生問(三則)</文>
<段/>問一：東三省能不能收回？
<段/>問二：先有雞子先有蛋？
<段/>問三：人死了再托生的話是真的嗎？
<段/>答一：第一是政治問題。東三省到底能不能收回？這不要問別人，但問自己，到底要
不要收回？若果你有自信的力量和堅強的志願，我敢擔保能夠收回。因為中國民族
，有悠久的歷史，人才之多，物產之富，若有志願與自信力量，決有收回東三省之
希望。但個個人不可去希望人，須要個個人拿出自信的力量來才可。
<段/>答二：第二是哲學問題，今分二種來說明：
<段/>一、知識論：此問題，若知識論上看來，可以不成問題。因為這個問題構成的
基礎，是雞子與蛋，必這兩物已同時存在，乃可構成此問題。若一在先，一在後，
<頁 id="26p470"/>
則一已有一未有，便不能依此二物以構成問題了，但是未生子前，就不能稱之為父
，因為有了子，才稱為父。那末、父子是同時產生與存在的，所以不應說先說後，
這是依知識論說的。
<段/>二、若依宇宙論來講，當宇宙生物變化之始，可由一種不成蛋的蛋，產生不成
雞的雞。再由不成雞的雞，產生略像蛋的蛋。後來漸漸進化，到完全的雞與完全的
蛋。譬如人身上垢汗，就會生出虱子來，其實那虱子，從何處來呢？依佛經上說：
四生乃先從濕生，進到卵生；由不蛋的蛋生濕生，由雞生蛋是卵生。
<段/>答三：第三屬於宗教問題，若以現存在的人說，是以前死的人托生，則未來的人，就
是由現今的人死了再托生。在佛法上所謂業識流轉的說明，太深奧了，想你們一時
不容易領會。且用你們常常喊的一句口號「精神不死」來說明。精神不死，是有一
種精神力，可以不隨人身死亡而磨滅的功用。精神力是一種看不見的東西，雖看不
見，卻有一種活動的表現。人都有這個精神力，能夠淨善與惡濁，能夠光明與黑闇
<頁 id="26p471"/>
，在社會，在國際，在個人，都是有這種精神的。所以吾人現在的身命，是由先前
一種的精神力托生父母而成的身命；捨身受身，從無始來，不知多少次了。儻若今
生做人，做得不好，叫做精神墮落，後來難免要變成下等動物。所以我們都要好好
的做人，把永不會死的精神，提高起來！（談玄記）（見正信一卷八期）
<段/>（附註）原題「記九蓮寺請太虛大師說法」，今改題。
<頁 id="26p472"/>
<文>大林答問(四則)</文>
<段/>鍾仁益問：行持與研究佛學孰善？
<段/>答：王陽明先生主張「知行合一」，研究佛學為知，實踐行持為行，如是則行持與研
究佛學並重。若依「知難行易」學說而言，則當研究佛學而後行持。若依「知易行
難」學說而言，則當先做行持工夫，而後研究佛學。然據余之愚見，行持與研究佛
學並行者為最優；次則專做行持工夫者；最次則為專事研究佛學者。
<段/>李圓嘉問：我國佛經夥矣，汗牛充棟，不計其數。然欲遍而讀之，雖竭畢生之精
力以求之，不能窺其全豹，故必加以選擇、編輯。學佛用書程序內，分初級用書、
高級用書、大乘用書、小乘用書，使一般中外士女有志研究佛學者，由淺入深，循
序漸進，得入門徑而宣傳佛教宏揚佛法！
<段/>答：關於選擇學佛用書，實為現世之唯一重要問題，幸勿東翻西閱，虛糜光陰，而終
<頁 id="26p473"/>
無所得！茲將所選擇之書目臚列如左：
<段/>初級用書：佛教小學教科書，佛教中學教科書。參考書：一、佛學小叢書，二
、佛學ＡＢＣ，此為第一學年。三、佛乘宗要論，四、佛教三字經，此為二學年。
五、三字頌。
<段/>高級用書：第一年五乘共教，經：佛本生經，大乘本生心地觀經。律：優婆塞
戒經、淨心誡觀法、沙彌律儀。論：馬鳴莊嚴經論、本生鬘論，佛學概論、五蘊
論、百法論、六離合釋。史文：宗派源流，選讀國文。第二年三乘共教，經：雜阿
含經緣起誦、四十二章經、遺教經。律：四分律。論：俱舍論頌註、異部宗輪論、
因明入正理論、攝大乘論。史文：印度佛教史，選讀國文。第三年大乘相性，經：
楞伽經、如來藏經、解深密經、大般若經第五分。律：瑜伽菩薩戒本及研究律論。
論：集論、二十唯識論、觀所緣緣論、辨中邊論、十二門論、中論、三十唯識論。
史文：中國佛教史，選學國民常識。第四年大乘行果，經：華嚴離世間品、法華經
<頁 id="26p474"/>
、涅槃迦葉品、無量壽會、彌勒上下生經、大日住心品。律：梵網經、整理僧制論
，及研究律藏。論：大乘莊嚴論、涅槃論、十地論、法華論、淨土論。史文：各地
佛教史，選學世界常識。
<段/>鍾普平問：欲將世界上之儒、道、回、耶各教，鎔為佛化一鑪，當用何法實施？
答：儒、釋、道、耶、回五教之教旨雖異，而其勸人為善則一也。第回教徒誅除異己
，思想頑固，知識淺薄，僧侶無緣，故不易同化歸佛；道教徒書符、鍊丹、扶乩、
示藥、長生不老，足以惑人，故亦不易同化降佛。若夫儒、耶二教教徒，文字精深
，智慧聰睿，知識開通，好學下問，故藉文字為媒介，可使一般儒、耶二教徒廣究
研求印入腦海，終可佛化。然欲儒、道、耶、回各教鎔為佛化一鑪，或以宗通，或
以說通，舍此莫由。
<段/>劉圓振問：佛教徒之生產法當如何？
<段/>答：出家為僧，本係鳳毛麟角，凡人莫不敬之，故關於衣食住行不生問題。為學生時
<頁 id="26p475"/>
，即由寺院供給；及為傳教師時，每日隨處可得食──按印度習俗，每家門前，置
飯一碗，專為供給三寶者──；及為法師時，弟子供養，食不勝食，無所謂生產法
也。若夫在家佛教徒之生產法，農、工、商、學、兵，各司其業，一面生產，一面
學佛，養性修行，多種善報，何樂而不為？（圓嘉記）（見正信一卷十二期）
<頁 id="26p476"/>
<文>答談玄問(三則)</文>
<段/>問一：事相上的生佛，是否有增減？
<段/>答一：理無增減，應已了知。今就事相上說，有一眾生成佛，即眾生界減少一眾生，
這從世俗世俗諦，應說有增減也。然在世俗勝義諦上，蘊處界等諸法唯識，一部
分眾生因有佛種性故而成佛，此亦成其本來的佛；若另有一部分無種性的不成佛，
則故不增不減。又依勝義世俗諦，亦不增減，如天台宗佛分六即，眾生亦然，蓋眾
生乃眾法合和而生義，佛亦眾法合和而生故，亦名眾生，在天台宗，眾生稱理即佛
，佛亦稱究竟眾生，不過佛是清淨五蘊等一眾生所生耳。因此、無論居在何位，生
佛之界限不能分離，此帶相明性之說，故亦為從事相上明也。
<段/>問二：法相宗的無種性，與法性宗的一切眾生皆有佛性，如何融會？
<段/>答二：法性宗，從勝義勝義說，佛性則一切諸法，平等平等，雖無情亦同以一真法界
<頁 id="26p477"/>
為體性。如天台宗，極主張無情皆有佛性；而此理在法相宗亦承認，如能顯慧日中
邊論，謂「如以勝義真如性為佛性，則情與無情，皆有佛性」。然法相宗的種性，
乃從種子起現行上說，有為性有差別故，此依護法義及本有義說；若依種子可新熏
生義，無種性將來遇著新熏，亦可成佛，以諸佛極深悲願為增上緣，能令受熏生種
。如法華經所謂「佛種從緣起，是故說一乘」，亦此義耳。
<段/>問三：最初的佛及最後的佛，如何成就？
<段/>答三：依勝義，生佛不增不減，即無最初最後可言。今且依世俗世俗言，最初佛以苦
為師。因為眾生，遭了苦痛，想出離苦而求解脫，碰盡種種難關；後來一碰碰著了
真解脫門，依之修持乃成最初的佛。從是有此初佛為師，或授記，或教授，求成佛
者便容易多了。至於最後成佛的，依法相說，因有無種性眾生可度，故菩薩仍可度
生成佛。其實菩薩雖發願度盡眾生，而未到眾生度盡已皆成佛，因為已智悲圓滿矣
。最後成佛的菩薩，闕大悲願所緣之境；其實亦如最初成佛的菩薩闕於真智慧所依
<頁 id="26p478"/>
之教。但闕於所緣之境，悲願雖較難成，若能緣過去眾生，強發悲願，亦終可圓成
耳。（談玄記）（見正信二卷二期）
<段/>附註　原題「佛理上的三個問題」，今改題。
<頁 id="26p479"/>
<文>答向鑑瑩問(二則)</文>
<段/>問一：修淨土一句彌陀誠可了，可否兼作利生事業？
<段/>問二：小大相性合而為整個之佛法，可以不分否？
<段/>答一：淨土法門為難信易行之法，只要信願真切，不管行多行少，皆可往生。發心弘
法利生，濟世度人，願力更為殊勝，上品上生，可操左券。一句彌陀可了，係對某
一種人方便接引之談，非必須捨萬善而不為也。
<段/>答二：佛法界中本無小大性相顯密之分，就根差而教別，有小大性相顯密等。有二用
處：一、應機說教，無棄此就彼之虞。二、修證程序，收登高自卑之效。（見海刊
十三卷十一期）
<頁 id="26p480"/>
<文>答日僧荻原虛問(四則)</文>
<段/>問一：中國佛教現狀如何？
<段/>問二：儒佛關係如何？
<段/>問三：廬山高僧何在？
<段/>問四：大林何宗及師信何宗？
<段/>答一：新陳代謝復興中。
<段/>答二：明月清風過太空。
<段/>答三：雲自去來山不動。
<段/>答四：又看天地闢鴻濛。（見正信四卷十四期）
<頁 id="26p481"/>
<文>答尚法圓問(三則)</文>
<段/>問一：名言種子，是名言所熏成，但名言屬假法，何以能熏成種子？
<段/>問二：十義量謂：『法謂軌持；軌謂軌範，可生物解；持謂任持，不捨自相。風
林等聲，非能詮表；咒術等名，詮非顯了，違法相義，不令他悟，不具二義，
故不名法』。聲既非法，何以百法明門論列之色法？咒術有不可思議神力，自
不得列之無實用之法中，既非非法，又不名法，當屬何等？
<段/>問三：十義量謂：『不應執無色等法，名為唯識，違現量故，違世間故』。此無
色等法，應何所指？且無色等法，此名為法，又非唯識，豈非識外有法，違唯
識義？
<段/>答一：顯境名言，即虛妄分別，諸心心所分別所分別所熏成之諸法種子，即是名言所
熏成之名言種子。
<頁 id="26p482"/>
<段/>答二：此說法義，相對之能詮表法，非一切法之法；故聲及咒術不妨為一切法中之
法。
<段/>答三：不應執無色等法名為唯識者，謂不應執「沒有色」等法，以為唯識。以現量證
色等故，世間皆知有色等故。（見海刊十四卷十期）
<頁 id="26p483"/>
<文>答華東基督教教育代表團問(五則)</文>
<段/>問一：中國佛教的趨勢如何？
<段/>答一：佛教徒眾可分二項來說：一、居家佛教徒，即在家信仰佛教的男人女人是。二
、出家佛教徒，即男人女人出家的，所謂和尚、尼姑是。在家佛徒，近來也有團體
的組織，如上海及各地的佛教居士林、淨業社、正信會、佛學社等等團體，這是一
種新興的趨勢。出家佛徒之寺院庵堂的僧尼，泥困舊式陋習，不合現時趨勢，致益
墮落的固不少，也有許多能適合現時環境而興起的，例如全國各地寺院之附設佛學
院、僧學林、研究社等僧教育；或設辦各項國民小學，及慈善事業之孤兒院、醫院
、施診所、賑災會等等。由以前各個寺院及出家在家佛徒都是散漫的，近來則無論
在家出家的佛教團體，漸由一地方乃至全國，都有了系統組織的趨勢。在這新舊過渡
的變化中，息息與全國民族相關係，將來的結果，要看中國整個民族的趨勢如何？
<頁 id="26p484"/>
<段/>問二：中國佛教教育有何新計劃？
<段/>答二：佛教教育分二項來說：一、由佛教團體來辦的國民教育，概遵照國民政府所規
定的學校辦法，設辦各項小學校及民眾學校等，如雪竇寺今亦設有農讀學校二所。
二、招集有中學程度的僧徒所辦的僧徒教育，此即上述各寺院設辦之佛學院等，不
但使之有學識，而且要符佛教的道德修養以住持現代的佛教。余個人主張，以後應
受過中等以上教育的人，才能允許出家，出家後還要受十二年的僧教育，方能完成
宣揚佛教的力量。
<段/>問三：中日佛教的關係如何？
<段/>答三：日本的佛教在隋唐時由中國傳入，到了宋元時代，日本為適應自己國家的環境
，產生了日蓮宗、淨土真宗。真宗的寺僧，同人民一樣的有妻子兒女，因此其佛教
普遍了全國人民；比如路德改新教後娶妻育子的牧師，就不同天主舊教的神甫和修
道女的情形了。其國六千餘萬民眾，除原有的神道教徒占一半，和少數基督教徒外
<頁 id="26p485"/>
，其餘信仰佛教的總在三千萬人以上。日本近時佛學研究很發達，於國家社會建設
事業，都有長足的進展。但嚴格以論其佛教的精神、修養，比之我國，學有所長，
行有所短也。民十三年，余在廬山召開世界佛教聯合會，日本佛教徒曾來出席，日
人回國後，發起東亞佛教大會，次年我國亦派代表赴日。在互相間觀察的結果，信
仰修行以中國為優；然日本之研究佛學，能適合現今的科學方法，故有互相學習的
需要。
<段/>問四：佛教對基督教應有如何關係？
<段/>答四：余對於基督教向無研究，所以講不到什麼。但我想從商界、工界、農界之同一
界的關係來說，今基督教和佛教同為宗教界，當然可以有同是宗教的關係。凡宗教
對於宇宙萬有，都有最高的信仰，為一切思想行為的根本和歸宿，使人能悔改抑止
罪惡的行為，越加增長其善德而向上進步，並能使有難行能行、難忍能忍的毅力。
佛、耶兩教在此點，應有相同關係。但佛是佛教，耶穌是耶穌，其教義當然各別。
<頁 id="26p486"/>
然亦有相互資助的地方，佛教大乘菩薩以利他之精神，來救濟覺悟眾生，是都為群
眾幸福而犧牲自身利益；此於耶穌捨身救世的精神，頗堪借鏡；而近時有許多高明
的基督教徒，往往看閱佛經，以體會中國人民一般的心理，以作貫通的學理研究。
<段/>問五：中國佛教對於世界之貢獻如何？
<段/>答五：佛教起於印度釋迦牟尼，印度乃婆羅門教國家，階級制度很嚴，釋尊創平等教
義以反抗婆羅門教，似基督反對猶太教的情形。經千餘年後，佛教衰頹，婆羅門教
復興，印度即無佛教。而印度千餘年的佛教，遠播各地，即分三期：初期、小乘佛教
，流在錫蘭、緬甸、暹羅；二期大乘佛教，傳入中國而流及日本、朝鮮；三期密宗
佛教，流在中國的藏、蒙等地。由此、現今世界流傳的佛教，要算中國來得最完備
。所以中國佛教對於世界的貢獻，就是佛教對於世界的貢獻。於此當略說佛教的特
質：世上科學、哲學、宗教等各種學問的講明，都離不了因果律，不單大的事物必
有其因，就是微小的事物亦何嘗非果。部別研究讓之科學，哲學、宗教專從宇宙萬
<頁 id="26p487"/>
有的原因是什麼？將來的變化又如何去追討。例如基督教以所謂神的上帝為最前的
因和最後的原因。但而佛教的因果論是特殊的，佛說一切法皆是因緣所成，就是大
而山川日月人獸，小而草木塵沙蟲蟻，這些都是仗因托緣而成。譬如稻梁的收穫，
要有種子的因，經過水土人工肥料和相當時間等緣，方能結實。如此看來，推之無
邊的世界，近之吾人的身軀，皆由因緣所成。人由業識的因，攬父母之緣而成；大
地山河以眾生的同業為緣，地、水、火、風、色、聲、香、味、觸的共相種為因而
生起。各因互緣展轉而為因緣，沒有單獨的一物可生其他萬物，亦沒有特定的一非
因果之物可主宰一切，尤沒有任何一物不假因緣而能成，是為澈底的因果論。科學
分析到最後的元子、電子，便沒有了因；其餘的宗教、哲學亦然。於是皆不免把因
果律推翻破壞，陷於不通。惟佛教的因果論，最講得通，亦最能饜足人類智識上的
信仰。佛教能夠貢獻於世界的，亦就在此。（性定記）（見正信六卷三四期合刊）
<段/>註一　原題「太虛老法師對於五個問題之略解」，今改題。
<頁 id="26p488"/>
<文>答熊道琨張世俊問</文>
<段/>問：琨等閱禪家話頭，覺有所疑。如謂煩惱即菩提。悟同未悟，修同未修，則釋
迦大可不必多事，眾生亦不必修行？如煩惱非菩提，則墮分別相，與佛說不合
？如云：「即」字係煩惱性與菩提性相同之謂，則其不同者安在？如說：「即
」是理邊，不同是事邊；而事理不二，應無分別！
<段/>答：宗明法性，蓋煩惱菩提悟修等法，皆無自性之平等性；迷悟非異，生佛一如，釋
迦眾生不可得，何論多不多事，修不修行！此其冥事存理，與明事相及明事理無礙
，言各有宗也。（見正信七卷五六期合刊）
<頁 id="26p489"/>
<文>答慈航問(九則)</文>
<段/>問一：一、眾生，二、業，三、識──阿賴耶，此三者何者在先？佛法云：識因業
而有；眾生先有，其理不成！若業先有，業是誰造？佛法則謂業因眾生造，是
業先有，理亦不成！若謂識先有，識從何來？是識先有，理亦不成！同時而有
，理亦不通！
<段/>答一：眾生、業、識，非三法，何云先後？眾生一名即五蘊聚－色、受、想、行、識
。業即行蘊，識即識蘊。離此五蘊之外，眾生之名不可得。故知佛所說宇宙萬有一
切諸法，既不主張一因，亦不主張一原；非耶教所云上帝，亦非科學家所云電子、
以太，乃「眾緣」和合，假名眾生、業、識耳。偈云：『無始時來界，一切法等依
，由此有諸趣，及涅槃證得』。吾人研究佛學，能達此「無始」之意義，則一切疑
團皆瓦解冰消矣。
<頁 id="26p490"/>
<段/>問二：一切諸佛是否因學「佛法」而成？若不因學佛法而成，豈非天生彌勒，自
然釋迦？亦與事實相違。蓋諸佛皆從「聞思修」而成，是以吾人亦須學佛法。
若是學佛法而成，則最初一佛是聞何人說法，而後思惟、修行、證果耶？若云
：最初佛不必聞法而自悟，則以後一切眾生，亦不必聞法而可自悟也！
<段/>答二：一切眾生有先覺者，有後覺者，先覺者如發明家也，後覺者如模仿者也。世有
一類眾生，困苦之極，欲思出苦，思之既久，知苦從何來，則設脫苦之方。若自己
了悟不管他人事者，則名獨覺；若將自己了悟之法普勸一切眾生，同依此法而出苦
，故名菩薩。故云：諸佛以苦為師。當知一切眾生，有因聞法而修行者，亦有因苦
而修行者，「苦」即「法」也，苦亦萬法中之一法。不過有因聞法而自己修行證果
者，亦有因苦而自求出苦，同時亦教他人出苦、修行、證果者，此所謂「先覺後覺
」之區別也。
<段/>問三：吾人學佛，本為成佛，應度眾生，不計時劫，此為定論。曩年在仰，曾與
<頁 id="26p491"/>
法尊法師談論，成佛度生，吾人本願。無如「羅漢有出胎之迷，菩薩有隔陰之
昏」，願大力薄；況「三途一報五千劫，再出頭來等幾時」？我曾向他說：最
低限度先證初果，庶免墮三途也。所以不願證四果者，蓋全斷貪瞋癡已即不能
再來受生度生。所以只要不墮三途，可以永遠發菩薩心，行菩薩行，此弟子之
見也。
<段/>答三：墮與不墮，全仗慧、願二力。所謂慧者，即觀察生空、法空之空慧也。所謂願
者，即吾人常常發堅固願，諸佛菩薩乘大願而度生。要知學佛全仗悲──願──智
，有大智而無大悲，不肯度生；有大悲而無大智，亦不能度生，故悲智即成佛之大
本也。
<段/>問四：因明作法，加簡別語，若如是者，則一切宗皆可立，決無正理可言也！譬
如耶教徒立宗云：　　　　宗　萬物是上帝所造
<頁 id="26p492"/>
　　　　因　自許有萬能故
　　　　喻　如有神通之聖者
<段/>又破佛教立宗云：　　　　宗　汝執佛性是無
　　　　因　不可見故
　　　　喻　如龜毛、兔角
<段/>果如此則一切法皆可立，一切人皆可破，則何能立正量別邪正耶？
<段/>答四：因明簡別語，係加於前後陳，恐宗依不極成故，以簡別語冠之。因之一法，要
立敵雙方共計，方能成立。
<段/>問五：佛法中常云「無始」，無始二字，我看不能作時間長遠而言。若作長遠言
，以不知為無始，則是有始之無始，不過吾人不知耳。在我意會，譬如昨夜眠
夢，見一老婦、幼童，我問其何人？答曰：「母、子」。今試問旁人言：「母
<頁 id="26p493"/>
親在先？兒子在先」？答曰「母親在先」。余斥之曰：「咄！夢也！母子尚不
可得，何先後之有」！宇宙萬有皆是夢幻，故云無始，是否？
<段/>答五：此約真諦言：一切諸法當體即空，由緣生故，故名如幻。若約俗諦言：世界之
成住壞空，四相平等，不可以成為始，眾生之生老病死，心念之生住異滅，均不可
以生為始。乃四相循環流轉，不可以生為始，以死為終；若無死，亦無生。若定云
生在先，亦可云死在先，乃至云老在先、病在先，亦無不可。蓋無住壞空，何有成
耶？無住異滅，何有生耶？可見講到無始是環形──四相遷流──，非直線以何為
始，故名無始。
<段/>問六：成唯識論中說種子，有謂本有，有謂新熏，護法菩薩調和二家，謂本有、
新熏皆有，各據聖言量證明之。吾意謂不然，說到種子是緣生法，既是緣生，
不可云本有，皆是熏習所成，不過久熏、新熏不同而已。不如是，則種子非從
緣生，是本來固有，落常見。善種子本來固有，惡種子亦本來固有，進之則無
<頁 id="26p494"/>
記種子亦本來固有，試問此固有之種子是上帝創造的嗎？是無因而有的嗎？是
自然的嗎？善惡種子既不從熏習而生，落常見，是外道法，非佛法。故吾不取
本有說，種子決定是熏習所成，不過久熏與新熏，在時間上遠近而已。
<段/>答六：本有二字的意義，是無始之別名。換句話說，有無始以來久熏習的，亦有現在
一剎那間所熏習的。約過去所熏的曰本有，約現在所熏習的曰新熏。其實、既云種
子， 皆緣生法，是熏習義，非自然有，亦非無因，故非外道。（以上見廿五、五、
廿日及二十五日佛教日報）
<段/>問七：前五識既依五根而起，云何意識不依肉團心為根而以第七末那識為根；此
理不明。蓋損眼根不能生眼識，損耳根不能生耳識，則將腹內之肉團心取去不
能生意識，可見以肉團心為意根，其理必明。肉團心與前五根皆色根而生六識
，義類正齊！
<段/>答七：根之一義，以生長為義。凡有生長之功用，皆名為根，譬如信、精進、念、定
<頁 id="26p495"/>
、慧五善根，亦可名根，生一切善法故。若以取去肉團心而不生意識為證，則割去
頭腦亦不生意識，亦可證明頭腦為意識之根，豈有此理！
<段/>問八：七識以八識為根，八識以七識為根，云何七八二識互為識根？
<段/>答八：此約互依為義，蓋七識離八識無依，執為我故；八識亦以七識為依，被他所執
故。若七八二識相離，則七八識不起作用，故不名識，而轉名智矣。
<段/>問九：阿賴耶識以能藏種子為「能藏」，以被末那識所執為「執藏」，何故不以
種子藏阿賴耶識為「所藏」？
<段/>答九：以現行法在上，蓋覆種子處下，故以阿賴耶為所藏，以現行法為能藏，此以蓋
覆為所藏名。（見佛教日報二五、六、八。）
<頁 id="26p496"/>
<文>答姚陶馥問（十一則）</文>
<段/>問一：宗門稱教外別傳不立文字，達磨祖師指楞伽四卷可以印心，是何意旨？
<段/>答一：「教外別傳不立文字」，即此亦是不立文字之文字。宋譯楞伽謂宗通說通，唐
譯楞伽謂自覺聖智及隨機說法。此自其宗通之自覺聖智邊言之，即是不立文字之意
旨；若自其說通之隨機說法邊言之，即有不立文字之文字。由此不立文字之文字，
方可印證不立文字之意旨，故以楞伽四卷印心。
<段/>問二：宗門見性要祖師印證否？
<段/>答二：從佛得無師智、自然智、一切智成等正覺言之，自不待印證；而佛後以心傳心
，以證印證，諸祖相承，乃有印證事起。如六祖壇經中永嘉向玄策自謂：「於維摩
經，悟佛心宗，未有證明者」。玄策云：「威音王已前即得；威音王已後，無師自
悟，盡是天然外道」。威音王後即是佛後，此義可明。
<頁 id="26p497"/>
<段/>問三：宗門見性有境界可見否？
<段/>答三：宗門見性，無分別智心境如如相應，絕能所對待之相，無是非差別之量，則無
可對之境。然此如如相應之無分別智境，亦即境界，正如楞伽所言之自覺聖智境界
，不過就無能所是非相待之境，故言無境，而亦即是無分別智境也。
<段/>問四：宗門見性後是分段身？抑變易身？
<段/>答四：此義不定。所謂見性，即依無分別智了了明見真如性也。此所見之真如性雖不
落聖凡階級，而能見之功用，卻有淺深。要看見性行者之根基與程度如何，若地上
菩薩即屬變易身，地前菩薩則屬分段身，故不能作一定之判斷。
<段/>問五：宗門見性後具神通否？
<段/>答五：此與前條義略同，其所見真如性雖無階級，而功用有差別，若已入聖位者則具
神通，未具聖位者即無神通。然宗門本意，非以入地為見性，其所謂見性是不落功
勳，不落階段，祇要凡夫眾生一念相應，即是見性，不一定要有神通。故或具神通
<頁 id="26p498"/>
，或不具神通；而宗門所重者，則不在具神通。
<段/>問六：經云：『恆沙諸佛一佛身』，是一切眾生亦與諸佛同身矣，以眾生皆可成
佛故；但成佛後同身乎？抑在纏時同身乎？成佛無可疑；在纏若同身，則諸佛悟
時，我何故仍迷也？悟不同悟，迷不同迷，而云一身，有何義證？
<段/>答六：此不明佛有三身之義，故糾纏不清。要知恆沙諸佛一佛身，或眾生身同恆沙佛
身，此等皆指法身──法性身而言。因法性身生佛平等，理體無殊，不僅多相不可
得，即一相亦不可得，諸佛悟此故常住，眾生迷此故流轉。若就報身言，則諸佛報
身，不一不異：四智圓滿，遍一切處，佛佛皆遍，故言不異；雖然，隨各各修因所
成滿之果德，因果相續，功用各殊，故言不一。至就變化身言，亦不一不異：因變
化身變化無定，或一佛變化多佛，度諸眾生，或多佛共現一佛，度一眾生，故佛與
佛，不一不異。然此二身與眾生則皆異，因眾生萬行未立，垢染未除，未得此圓滿
功德（報身）及殊勝妙用（化身）故。是知平等法身雖生佛不二，但所招感業報總
<頁 id="26p499"/>
體不同，與夫所起之勝用不同，故眾生無報、化二身之功德。故諸佛已悟，而眾生
仍迷，生佛差別，即繫於此。若解三身，此疑冰釋矣。
<段/>問七：覺理初聞，心如龍象，經即稍久，若存若亡，念佛睹佛，苦難無間，煩惱
驟來，毫不得力，輾轉數次，或且隨溺！上焉者過後空悔，下焉者立相似法以
自解，甚焉者明知故犯，此中必有癥結？
<段/>答七：以初於覺理無透徹之了解，不能發廣大長遠之心，循序漸進，躐等務速，乃因
屢遭挫折而退墮。
<段/>問八：佛度諸大弟子，必由阿含而方等，而般若，而法華，而涅槃，如此迂迴，
豈五百大阿羅漢等皆福薄乎？慧淺乎？
<段/>答八：此在法華亦一小分聲聞弟子自敘其經歷耳，非頓悟直往大乘人及諸聲聞皆須有
茲經歷。
<段/>問九：世人多主張菩薩未能自度而先度人，此種知見，未知對否？如其對也，請
<頁 id="26p500"/>
示煩惱六根如何施用方可度人？又有無事相足證彼人受我度竟？
<段/>答九：自度度他，至佛圓滿。未成佛以前，隨分自解自行法，教導他人共解共行，即
為度他；例如自歸三寶為自度，教人亦歸三寶為度他。
<段/>問十：多宗判教，高下互攻，究竟各宗菩薩至最後成佛時，佛位平等否？
<段/>答十：至成佛福智無不圓滿，但亦依因行各有偏勝，而佛果攝機亦成差別。
<段/>問十一：普賢行願云：『眾生無盡』，此理難明；依心經云：『不增不減』，則
成抵觸。夫迷轉成悟，悟不再迷，准心經言，則眾生豈有無盡之理？使無盡者
則必與時滋生矣，憑何義而自滋生乎？
<段/>答十一：心經不增不減，就「法空真如性」說；眾生無盡，就「行願所緣境」說。然
非以時滋生，一、以極多故名無盡，二、以成佛仍名究竟眾生故無盡。（竹摩記）
（見海刊十七卷三期）　　　　　　　　　　　　　　　　　　　０
<頁 id="26p501"/>
<文>答朱光潛問</文>
<段/>問：佛教雖說因緣，於宇宙最初因之問題，究無解答，與西洋哲學同！既諸法緣
生，一切皆由因緣決定，人類行為亦被因緣決定，何能自由改造將來之因？
<段/>答：第一問題，佛認為是聰明人不當問的，所以佛在世時，有人問到宇宙最初因，佛
就是不答覆他，或者答覆他沒有最初因。隨拈一法，從前推就有他的因，向後推就
有他的果；佛法因果，惟如此就現前事物而說。若說有最初因，宇宙就可以不要最
初因。若說宇宙萬物要有一個最初因，那末最初因為什麼可以不要一個因？若最初
因再有因，就不成最初因了。若說最初因可以不要因，則最初因就不在宇宙萬物內
，就是一個沒有的東西了。所以佛說因果，是就現前解釋。
<段/>至於因緣，佛法上所謂十因、四緣、五果，不僅有異時因果，還有同時的因果
。現在所謂自然，大抵指異時因果，佛法上謂之異熟因果及等流因果，因為是先決
<頁 id="26p502"/>
了，好像不能以人力轉移的，所以謂之自然，但是異熟、等流因果之外「還有增上
因果、士用因果。增上因果與士用因果，是以當前遇到的關係而生影響；要遇到如
此的關係，才可生如此的影響，不遇到就不生；所以是不決定的。因為增上因、士
用因之不決定，所以可以抉擇取捨，造成或善或惡的增上因。在能抉擇者中，要算
人是最富於活動力，於行為思想最能自己抉擇。就有情的內心分析，依唯識說，八
識之中，意識多分非異熟性，就是說意識最易接受現遇的影響而主動轉移之。人的
意識最發達，所以人最有造作力，能覺察真偽，抉擇是非，自造善因。這是佛教人
生觀有造善惡因自由的解釋。（見海刊十九卷八期）
<段/>（附註）見「中國需耶教與歐美需佛教」文後。
<頁 id="26p503"/>
<文>答白慧問</文>
<段/>問：邇來港中有甲乙二人，因問答心經「不生不滅，不垢不淨，不增不減」句
義，引起劇烈諍論。雙方來往函件，數達十餘，終無結論。然綜觀甲乙兩方函
件，論議中所夾帶之枝末語言，都不免有所是非。但雙方所持基本之意見，卻
有敵體不同之立場。為明雙方立場起見，特將其所持基本見解，取要錄述如
下：
<段/>甲之見解：『空中之旨，以遮為表，即遮了情執始能表顯真理，故心經不
生不滅──皆為遮情而非表理。不但心經為然，即全部藏經。乃至十方諸佛莫
不以此為旨趣，以必須執破情忘，其理自彰。換言之，必斷煩惱而證菩提，離
娑婆此岸，乃可到極樂彼岸。並認此為大乘了義之談，如來之根本義』。
<段/>乙之見解：『空宗之旨，雖許以遮為表，然亦準以表為遮，即表示真理之
<頁 id="26p504"/>
後，情執不破而自亡，情執無實體性。所以據心經而論，不生不滅……為表
諸法空相之真理，理既表，情自亡，以明現則暗滅故，若云：全藏教典，十方
諸佛，更是表理而非遮情。法華經云：諸佛如來唯以一大事因緣出現於世，為
欲開佛知見故，示佛知見故，欲令眾生悟入佛之知見故。是以大乘了義之談，
如來根本之義，則唯表真理，更無情執可破。所謂：本無煩惱，元是菩提；唯
心淨土，自性彌陀是也』。
<段/>按上甲乙兩方見解，有極明顯之分野；而雙方所解，其理散見大小乘經。
若經典不曾深究，理解未有心得者，見甲之言，必是甲而非乙；聞乙之語，又
非甲而是乙。唯我大師教通三藏，學博中西，慧目一懸，邪正自別。因此弟子
欲明甲乙二人所解孰是，特提三問，敬乞慈悲下一詳確公正之批評！一、乙答
甲之函，是否圓滿？二、甲乙二人對于心經「不生……」之見解，誰為正確？
三、甲乙二人之見解，誰是大乘了義之談，如來根本之義？
<頁 id="26p505"/>
<段/>答：一、乙答甲之函，理旨雖得，教詮則疏。二、甲之問題原就教詮，就教詮（空宗
經論）判，甲之見解為正，但不應擴為全藏諸佛皆然。三、大乘之空、識、中三宗
，皆自居大乘了義，如來根本；忘詮得旨皆對，則空以遮為表──執破情亡，其理
自彰──；識以表成遮，中唯表無遮或即表已遮──元是菩提，本無煩惱──；甲
空而乙中可知。太虛。二八，八，一四，在昆明。（見海刊二十卷九期）
<段/>附註　原題「附香港寄來研究問題」，今改入問答。
<頁 id="26p506"/>
<文>答趙辰官問(十五則)</文>
<段/>問一：佛家所謂「不生不滅」，又所謂「隨生隨滅」，二者的界限如何？
<段/>答一：不生不滅是法性，隨生隨滅是法相。
<段/>問二：佛家把色、受、想、行、識歸為五蘊，實際上其他四蘊皆是因緣識蘊而生
，它們的關係是平行的還是對峙的呢？
<段/>答二：在五蘊的分類中，是平行亦是對峙，又相連屬。
<段/>問三：大毗婆沙論說：「色相有三種：可見有對，不可見有對，不可見無對」，
這三色相怎樣區別呢？
<段/>答三：一、顏色、形色等，二、聲、香、味、觸、眼、耳、鼻、舌、身，三、法處攝
色。
<段/>問四：五蘊論解釋受蘊有三領納：一苦、二樂、三不苦不樂。假如以心理學來闡
<頁 id="26p507"/>
明，是「感覺」的成分多，還是「感情」的成分多？
<段/>答四：感覺兼觸受，而受已多感情成分。
<段/>問五：順正理論說「觸從三合而生」；假如除了「識」蘊，祇有「眼」「色」二
者相觸，成何境界？
<段/>答五：如鏡照影而已。
<段/>問六：大智度論解釋：心有二種：一者、念念生滅心，二者次第相續心。既曰念
念生滅，何以又曰次第相續？
<段/>答六：念念生滅，就其恆行不住說；次第相續，就其自類引生說。
<段/>問七：佛家所指「身中神」，與中國方士所講的「元神出竅」的元神，以及基督
「聖靈復活」的聖靈，是否有同一意義？
<段/>答七：略同不盡同：身中神即「業識」，元神攝煉精氣成兼色法，聖靈指上帝分與聖
善心靈。（見海刊二十四卷七期）
<頁 id="26p508"/>
<段/>問八：華嚴記文佛降誕之期，有「諸天妓女於虛空中作妙音樂」，「諸天玉女執
孔雀拂現宮牆上」，「諸天玉女各持金瓶，盛滿香汁，列住空中」；佛家最忌
「色蘊」，何以有此一段記事？
<段/>答八：並無最忌色蘊之義。華嚴極樂，蓮花香光，亦色蘊也。此所說降於欲界之第四
兜率天相，故有天女。
<段/>問九：所謂「五蘊皆空」，「無我」，「隨滅復隨生」，有無一貫的解釋？
<段/>答九：五蘊皆從眾緣，隨生隨滅，無實體故空無我。
<段/>問十：自天地初成以至民主，經過如何？
<段/>答十：佛說較地質史、生物進化史更長遠。
<段/>問一一：佛家普度眾生的宏願，是否根源於愛？
<段/>答一一：源於無我的慈悲，故不同自我而出之愛。
<段/>問一二：佛家的「識從行生」，與總理「行而後知」的學說，是否相同？
<頁 id="26p509"/>
<段/>答一二：識從行生的「識」，指一期生命最初的識，故不很同。但識蘊列行蘊之後等
，義相近似。
<段/>問一三：戰爭與人類的關係如何？
<段/>答一三：三界眾生中之欲界，地居眾生均不免戰爭，天亦不免，但佛聖均期能漸減免
，故以慈仁為教。
<段/>問一四：怎樣能夠提高人類的關係？
<段/>答一四：發揮其利他的思想與行事。
<段/>問一五：怎樣能以「佛法的因緣」，促進世界永久和平的實現？
<段/>答一五：闡明佛法真理，改變近代做人立國的趨向。（見海刊二十四卷八期）
<頁 id="26p510"/>
<文>答熊慕新問(十八則) </文>
<段/>問一：金剛經中屢言四句偈，四句偈究屬何指？
<段/>答一：梵文以一行為一偈，謂金經乃至最少一行經文；不拘那四句也。
<段/>問二：金剛經第十七分：「我從昔來所得慧眼，未曾得聞如是之經」，何以說慧
眼聞經？
<段/>答二：慧者照義，如眼之照色，名慧眼。經文即義，聞文義，即聞慧也。
<段/>問三：金剛經第十八分中所說「過去」「現在」「未來」之心皆不可得，何以不
可得？
<段/>答三：緣起無性故，剎那即滅故。
<段/>問四：金剛經第三十二分末四句云：「一合相者即是不可說，但凡夫之人貪著其
事」，不知所指貪著何事？
<頁 id="26p511"/>
<段/>答四：即指貪著一合相，著一合相，即著「身相」，「我相」也。
<段/>問五：阿賴耶識的緣起，有始無始？
<段/>答五：無始。
<段/>問六：佛學上的分段生死與變異生死，有何區別？
<段/>答六：分段生死，有一定限量的形壽；變異生死，可隨意願功力變易。
<段/>問七：何以到佛果地位，與四智相應之清淨身土，亦是剎那生滅無常？
<段/>答七：剎那無常生滅故活潑，即寂而常照之大用。（見海刊二十四卷八期）
<段/>問八：焚頂受戒，始於何時？
<段/>答八：始於清世祖。考最初用意，乃以此免度牒，及區別漢僧與喇嘛之標記。直至如
今，視為當然，實應急改。
<段/>問九：阿賴耶識，前無所始，後無所終，牠是不是宇宙的本體？
<段/>答九：不是，是眾生心識中最富有變似功能力的一種識體，這識體亦為一切眾生無始
<頁 id="26p512"/>
以來的無明業感的生滅法。
<段/>問十：古德云：「欲知前世因，今生受者是，欲知來世果，今生作者是」。誠如
是說，假定一個人今生既不為善，亦不為惡，來生應轉生何道？
<段/>答十：要看他不為善不作惡之種類而定。不為世善，不能生人天；不為出世善，不能
得三乘聖果；不作自害惡，不作害他惡，可免受後世自他惡報。
<段/>問十一：精神離開物質，能獨立存在嗎？
<段/>答十一：精神可以獨立存在，如無色界有情。（見海刊二十六卷三期）
<段/>問十二：有情眾生在母體受胎時，若無神識入胎，其胎能凝結否？
<段/>答十二：依佛法說，三緣不足，不能成胎。
<段/>問十三：神識在未入胎前，牠有形色否？
<段/>答十三：未入胎前，或是中有身，則有形色。
<段/>問十四：據科學研究，精蟲為構成胎的元素，故精蟲亦謂之生元，然則不須神識
<頁 id="26p513"/>
入胎可矣，其理對否？
<段/>答十四：依佛法說：父精亦但為成胎三材料之一，不是單獨由精成長蟲。
<段/>問十五：男女兩性，前世造夫婦因，今世感夫婦果，今世的夫婦果，則又造來世
的夫婦因（即倒果為因），如此輾轉循環，勢必永無盡期，是否生生世世永為
夫婦？
<段/>答十五：亦有多生續為夫婦的；但二人所造善惡業不同，或至怨厭，不一定再為夫
婦。
<段/>問十六：依佛法言，凡發宏願者，只要願力堅定，當可如願以償。例如發願生西
者，只要願力堅定，必可生西。誠如是說，則明皇與貴妃七夕在長生殿，夜靜
無人，私發宏願，願生生世世永為夫婦。按此種願力極其堅固，但不知能實現
否？
<段/>答十六：癡妄心願之固結，亦有可成；然二人所造善惡業過遠，亦多不遂。
<頁 id="26p514"/>
<段/>問十七：物質分析到鄰虛塵則空，精神分析到何等始空？
<段/>答十七：到無分別則空。但心物自性本空之空，則不由分析或無分別而空。
<段/>問十八：佛典所載真言，有人說：「釋尊住世說法，因十方世界語言殊故，而說
真言」。誠如是說，則真言成為十方世界語，幾等於現在英語為世界語；而真
言十方世界語，不過較之英語範圍為廣耳。但不知此語於經有據否？
<段/>答十八：真言乃是一種不同的語言，其人所說，於典無據。（見海刊二十六卷五期）
<頁 id="26p515"/>
<文>答李守中問(二則)</文>
<段/>問一：印度教與佛教有何區別？
<段/>答一：印度教人大概除回教、基督教以外，包括婆羅門教、耆那教、佛教、錫克教等
由印度人所刱興宗教，統稱為印度教，而視佛教等為印度教之一派。故謂釋迦牟尼
為印度教之宇宙神第九次化身於人世之聖人，並期望第十次化身之統一各教之聖人
於未來。然實際、耆那教與佛教並不承認印度教之神，在印度仍有純粹之耆那教徒
二百餘萬，純粹之佛教徒百餘萬。耆那教與佛教都不承認刱造并主宰宇宙之神，佛
教更進而只認因緣生滅不許有「各情有常一之精神自我」；而錫克教等則均許有「
宇宙唯一之神」，大抵可認為印度教之一派。然就可許為印度教者中仍多派別，所
奉之神非一。最新之「拿麻克利西派」僅供教祖拿麻克利西而不供神像，太戈爾等
近之，較舊為「印度摩訶沙巴派」──華譯印度大乘會──，其實應譯「印度大會
<頁 id="26p516"/>
」，則為較寬大之婆羅門教，包含事奉各種不同的婆羅門教之神者，甘地、尼赫魯
等近之。然其政治運動，與錫克教均排斥回教，則與甘地、尼赫魯所領導印度國民
大會可包回教徒，基督教徒之純政治運動，又有不同。而印度教中尤側重婆羅門教
派，嚴守階級制者，則較印度摩訶沙巴更舊矣。
<段/>問二：發展西藏教育當用何法？如站在教育的立場看西藏的佛教當如何？
<段/>答二：此一問題，筆者前年在「時代精神」上曾發表一較長之論文，現手頭無此雜誌
，請從藏有此項雜誌處查考之。（見文化先鋒二卷八期）
<頁 id="26p517"/>
<文>答葦舫問</文>
<段/>問：緬甸、錫蘭、和中國的佛教，所有的塔、廟、佛像，都有些不同，尤其中國
的造像，如四天王、韋陀、伽藍（普通塑的關帝像），不但錫蘭、緬甸沒有，
就是印度古代的造像中，也沒有見過。
<段/>答：這有歷史的關係。相傳唐時有番人入寇，不空三藏修護國法，護法四天王現身，
把番人嚇退，唐皇令各寺皆塑四天王像。又韋陀見曇無讖譯大雲等經，梁武帝時已
奉為護法天神。至唐道宣律師，持戒精嚴，感天人獻供，傳韋陀為專護僧寺者。隋
時、智者大師在玉泉山入定時，見一神自稱關羽，師為說法皈依，常為護法。因此
中國供四天王、韋陀、關帝之像。中國現在的寺廟，多是元明以後的遺制，那時也
富有禪、教、律、淨、密各宗調和的思想，所以佛像都是釋迦、藥師、彌勒等。（
葦舫記）（出訪問團日記）
<頁 id="26p518"/>
<文>答姚際虞問(二則)</文>
<段/>問一：臨終時如何使一念不亂生西？
<段/>答一：一、平時念佛專一，或能入定；二、信心堅固，願力真切。
<段/>問二：每日念佛數時，總覺散亂不定，如何能不散亂，臨終決定往西？
<段/>答二：一、每日念佛以有恆為要，多看淨土經典，更能七日為期專心致念，久之定能
達到一心不亂。二、多做利人事業，維護三寶，皆回向往生。（程心勉記）（見海
刊二十六卷六七期合刊）
<頁 id="26p519"/>
<文>答曾若蘭問(三則)</文>
<段/>問一：本人對善人存好感，對惡人不能有好感，僅容忍而已，但內心極苦痛，如
何能無此種分別心？
<段/>答一：人生本有喜怒愛惡，惟對於善惡分別清楚，善其善者，惡其惡者，是世間做人
之道德，即是非之心也。若自出世法言之，則此仍不能離人我憎愛之分別。金剛經
無人我相，照空一切，是先要有定慧功夫。無我相、無法相，始無憎愛之分。善惡
乃自我而生，對人而言。若能看空人我相則無可憎愛，自無善惡人之分別矣。蓋眾
生均以五欲上立人我假想之分別，若能時時自覺，則無此分別。善惡者，亦由世法
觀待人我而言者也；自出世法言之，則無此分別。人我善惡已失去差別，此乃自高
一層觀之。夫人我相既空，則憎愛已無，苟有憎愛之分而自覺其非，則有自覺性，
不憂憎愛心之生起，但求能常常覺悟，使憎愛心不繼續現行，分別心即可漸減。
<頁 id="26p520"/>
<段/>問二：讀金剛經後，仍不能去善惡之分別，如何能去之？
<段/>答二：讀經後要久久觀行，亦可自問此念自何而起，順理而觀，其念自化，不僅不起
也。故能自明其從緣而起，體性均空，念自可化而無定性。離相隨緣之語，亦可以
明白其理。金剛經云：法者是善法，非法乃惡法。無我相、無人相等六句，是明一
切法空，緣起無性者也。（程心勉記）（見海刊二十六卷六七期合刊）
<段/>問三：若有二人均發大乘心，且能實行。但一人欲以禮處世，固知禮性是空，無
禮不能維持社會；一人則以為不必執著禮，且認前者有拘執心，二者孰是？
<段/>答三：所問之禮，是對人之禮，可視其所對之人而定；而人之根機各不同，其人若當
機者，各可得益。自普遍言，則前者為真俗圓融，而後者若根機相當，亦得其利益
。禪宗語錄有故事一則：晚唐某皇帝有二國師，一為南陽忠國師，一為國一國師。
某日、二師共坐宮中，適帝入，南陽忠國師起迎帝，國一國師默然不迎。帝見二人
舉動不同，乃問國一曰：「朕為一國之主，何以國師坐而不動」？國一國師應曰：
<頁 id="26p521"/>
「虛空還見陛下來而起迎乎」？帝又問忠國師何以起迎？對曰：「陛下何得自四威
儀中見老僧」？此即明二人均悟空而一用禮一不用，然用是即相離相也。國一國師
直示真諦，忠國師則真俗圓用。（程心勉記）（見海刊二十六卷八九期合刊）
<頁 id="26p522"/>
<文>答劉密機問</文>
<段/>問：無我二字，或曰是無主宰，或曰是無想，其義何是？
<段/>答：無我，自佛經言，有人無我、法無我。無主宰是人無我，有情眾生無固定之主宰
者，情固定之主體對非主體有宰割之用，乃名曰我。無我則無主宰，如宇宙中有主
宰之神，而此神乃宇宙之我；人有皮膚肌肉血液知覺等，其主宰即神我也，有情眾
生無一定主宰，故眾生無我。廣義言之，眾生均無自性，一切眾生由因緣和合而有
，一切諸法亦然，無離一切而單獨之性，是以一切諸法、一切眾生均無自性。然無
我非無想，想係心之想心所，無想乃暫時心之想作用不現起，並非真明本空無我。
以無主宰無自性明無我，不是全無；自另一面言之，即一切法均從因緣所起。（程
心勉記）（見海刊二十二卷六七期合刊）
<頁 id="26p523"/>
<文>答王靜山問</文>
<段/>問：物欲所蔽，氣稟所拘，如何能改善？
<段/>答：氣稟所拘各自不同，如孔子言顏子之不遷怒，怒之起在自己未覺察時，則無法自
制；待覺察後，則可以反觀一下，究其自何而起，明其皆因緣和合而起，則可冰消
瓦解。若未覺察，則不能用其功。若當不知不覺突然而發怒時，纔覺即可以用迴光
反照功夫以解化之。此自功夫上言，然於性理應多研究。關於物欲，佛典上有粗細
兩種五欲，財、色、名、食、睡，粗五欲是也；色、聲、香、味、觸，細五欲是也
。金剛經曰：「不住色生心，不住聲香味觸法生心」，然後生清淨心，能不為物欲
所蔽，了知一切均空矣。至於氣稟所拘，即佛經所言之業報所拘是也。業自煩惱生
，煩惱自心而緣起，能無煩惱乃根本解決。（程心勉記）（見海刊二十六卷六七期
合刊）
<頁 id="26p524"/>
<文>答王遠孝問</文>
<段/>問：一般人認為佛教並不能救國，則是佛教思想不適合於抗戰期中？
<段/>答：此為一般人對於佛教之論調，以為佛教不如回教適合抗戰，因回教徒能團結抗爭
。然云佛教不適合於抗戰，非佛教本身無組織不能抗戰，因偏用佛教一部分消極自
了，而不用大乘救世精神，或致人口減少，政綱日弛，于是歸過於佛教。若能發揮
大乘佛教救世精神，自可救國救民。（程心勉記）（見海刊二十六卷六七期合刊）
<頁 id="26p525"/>
<文>答李子寬問</文>
<段/>問：大般若經僅言六識，不言七識、八識何故？
<段/>答：通於三乘之經典，僅言六識；只大乘一分經典言七識、八識，然不言七識、八識
，乃包于六識或意根中也。（程心勉記）（見海刊二十六卷六七期合刊）
<頁 id="26p526"/>
<文>答楊一塵問(二則)</文>
<段/>問一：儒道均言心性，不知佛經心性之別何在？
<段/>答一：儒道之言心性，不易分清。佛家所謂心，即見、聞、覺、知等是；性即性理，
法（物）各有其理。如以心言，同一心之理性則同其性，非其心之性則異其性。性者
、內可以貫通，外可以分別，故性乃法法自爾。如火性屬熱，水性屬濕。儒書天命
之謂性之性，指人性而言，指人應有天然之人性，若無人性則非人矣。故曰「窮理
盡性」，此性即為心思之所辨別也。夫所以能辨別一切事物者，即心思所辨別一切
之理性，故理性遍於人同一切萬物。儒家「存心養性」，只是養人之性，所謂人之
性，孟子曰性善，即仁義禮智是也。若依佛法言，則在人類之性外更有萬物之性，
天道等眾生之性，出世之菩薩等性。故佛說之性，不可限於儒家之性。至於明心見
性之性，是明諸法究竟真實性，即遍通萬法之性，非限於一類者也。不僅遍於萬法
<頁 id="26p527"/>
，更是永久不變之真實性，此真實無為性，平時不能見者，以有無明在焉，無無明
則可以見之。至于道家「修心煉性」，自佛法觀之，乃與儒家之養性同是有為之性
，乃欲保其人所稟之性及煉成之性耳。依佛法觀所謂「天命之謂性」之性，即業報
所成之性，此性隨業而轉變，以業報有盡時，受某種報則有某種性。此須於佛法能
多研究，乃可以明其理也。
<段/>問二：性是否即靈性，荀子、孟子之性如何？
<段/>答二：靈者心也，明覺靈性之所在，即心之在也。荀子、孟子之性。均自人性而言，
佛法則遍于一切法言。荀子云性惡，以人生不免有惡，而罪由人造，推本人性故云
惡。而人性又本可為善，故孟子云性善。老子云：善人是不善人之師，不善人是惡
人之資。不善指未琢磨，若經琢磨，則由不善而善矣。荀子言人性惡，亦可由人為
而善，亦可由樸而惡也。（程心勉記）（見海刊二十六卷六七期合刊）
<頁 id="26p528"/>
<文>答余樹東問(二則)</文>
<段/>問一：印度佛教情形如何？
<段/>答一：印度人多數信仰印度教，印度教乃混合婆羅門教、耆那教、佛教而成。其中婆
羅門人多，故婆羅門教勢較深。
<段/>問二：佛教與儒教並行，而中國佛教仍難盛行，何故？
<段/>答二：因為在中國政治地位上，儒家先有其優勢，居政治地位者多屬儒者，故佛教推
行頗難。若居政治地位其先屬佛教徒，則推行佛教，若今日之緬甸、暹羅等。則佛
教亦可為治國之道，非不若儒家也。（程心勉記）（見海刊二十六卷六七期合刊）
<頁 id="26p529"/>
<文>答金中和問(二則)</文>
<段/>問一：宗教多是清淨無為，慈悲博愛，然於國家前途，是否有益，究竟能救國
否？
<段/>答一：有一些人於史實多有認識不清之病，如猶太人因不信基督教故其教不行於猶太
，而猶太之亡國於基督無干。且基督於別國而信之者則強，如猶太人驅耶穌教徒於
羅馬，羅馬乃至今英、德等均強存。佛教在印度史上盛行時，其國亦強；其後婆羅
門教復興，佛教受其排斥而漸衰。自唐三藏取經後數十年佛教漸衰，婆羅門教興焉
。又數百年，回教侵入印度，即當中國元朝時──征服印度人之回教徒，亦蒙古族
──。印度先亡於回教，佛教益衰。故知佛教盛行印度時，其國盛強，迨佛教衰而
其國亦漸衰。今印度人多不信佛教，故有亡國之事。若自中國歷史觀之，佛教在唐
、宋、明、清初興時代均頗發達；清末、國家將亡，亦即佛教最衰落之時。至於蒙
<頁 id="26p530"/>
古、西藏之佛教，亦非完全之佛教，僅政治上利用其一部份而安靜其民眾耳。然自
國家之民族強弱言，其民族為被統治者，乃由統治者利用佛教以柔弱之。然其民族
為強者，則佛教化之亦愈興。又小乘是消極自修法，大乘佛法常言慈悲，意即先天
下之憂而憂，後天下之樂而樂，慈悲即積極救人救世。故處今日之中國地位，當以
中國為其本位，如今日之抗戰建國精神，求達中國之自由平等，非若侵略者之意，
是即合於佛教慈悲心也。蓋以眾生之苦為苦，以抗戰禦外侮救今日中國人所受之災
難而免於敵人之壓迫；是即慈悲心、救世心。然慈悲救世，要有方便為門，應自救
國做起。故凡救國救世之兵，仍是大乘慈悲之意。
<段/>問二：人生之來源如何？
<段/>答二：人生來源，亦可曰生命來源。然自佛法言，則無始無終，但時有變化。如此世
為人，「因」造得好，可繼續再為人，或為較人更高之天；若「因」造得不好，則
可變成比人更不好，如禽獸。此皆由自造之因果──皆人自造。天者、較人世界高
<頁 id="26p531"/>
一層之世界，然亦受因果之支配。至於地獄，則較人苦之世界。各人之禍福由自心
造，信佛依佛理而行，可以免苦得福。佛教是使人不造惡因而悟真理，因生命無始
無終，可以不求長生。至於平常所謂靈魂，非佛家之言，佛教亦無此物。至覺悟後
之化身，仍與世人同；法身則為佛身真體，不生不滅矣；報身亦可云永生。常云佛
有三身──法身、報身、化身──：報身至大覺悟成佛而永生；化身則由有機緣至
人間，然為時不久，機緣盡則其身滅；法身則無始無終，不生不滅。（程心勉記）
（見海刊二十六卷八九期合刊）
<頁 id="26p532"/>
<文>答倪君偉問(三則)</文>
<段/>問一：劫與數之分別何在？
<段/>答一：常言劫數者，非就一人災難而言，指多數人而言。劫字、佛典譯語，乃劫波音
之略，意指時代而言。有災難之時曰災劫；如最大之災劫，全世界毀壞，人物皆受
其難。今日中國人在遭災難之時代，世界人類亦在災劫中。數字、係中國學術之言
，指一人或一國命運而言。然眾人所遭之災劫，雖眾人同處於一時代中，或有因禍
得福，或獨免罪者，則是其業報之不同。業有共業、別業，共業受共報，然亦不必
共有其業：如各別作而其業相同，則還受共報。佛典言人生器界之變化，均由業報
之關係。
<段/>問二：人之靈魂不生不滅，人生之輪迴是否先有靈魂？
<段/>答二：此應自名詞上改正。佛法不用靈魂二字，平常以為肉體內有一靈魂，離開肉體
<頁 id="26p533"/>
即為鬼。自佛典則不然，人由色、受、想、行、識五蘊合成，色指物質，受指感受
，行即行為，含有業力在其中，能作一切團結之力。有此業力，代前之業力結合五
蘊而為人身，此乃業力所生之果報。此一生中又有活動，又造業行，俟其業報盡後
，又引結而起，又有新生命、新業報。故自佛法言，即業報相續，並無離開身體之
另一物。然亦有死後未即作人而為鬼者，鬼非離軀體即為鬼，以其有鬼業而受鬼報
，其身識雖與人異而未始無，亦屬眾生之一。此外更有一種中有身，乃死後之身，
如轉世要做人而未得有父母緣者，暫為中有身，即後一生命之預備身，後世為人即
人之中有身，後世為畜即畜之中有身。
<段/>問三：如業力好，是否死後即成仙？
<段/>答三：仙乃修煉而得，做好事多可以升天，非成仙。道家所謂仙，乃自肉體中提煉出
之一部而續其生命，此非佛教所注重。佛教乃勸人為好人，可以受好報而升天，此
輪迴中最好之事。但佛法最後一步，乃超出輪迴成羅漢，而上更有辟支佛，再上為
<頁 id="26p534"/>
菩薩，最高為佛，此即出世三乘。（程心勉記）（見海刊二十六卷八九期合刊）
<頁 id="26p535"/>
<文>答吳覺僧問</文>
<段/>問：本人在軍界不能戒殺，佛戒殺，軍主殺，其手段適相反，故佛學不談戰備，
似不利於當前之國難；軍人輕視佛法，亦影響于未來之淨土。兩均有弊，如何
乃宜？
<段/>答：戒殺乃人天乘、二乘之理。如受戒殺之戒，便不能為軍人。以普通凡夫人或小乘
人，守不守戒，對事相而言，故在人天戒與二乘戒，則不可為軍人。惟菩薩戒則不
同，前二者自個人言，若僅受三皈而未受戒者，則無妨礙。至於菩薩戒，則以大眾
為前提，菩薩無我，以眾生為我，負一國責任之軍人，當以全國國民為本位，為盡
保衛國民之責任而殺敵無犯。反之、若任人侵凌而不衛民，反為殺生，故視其目的
而定其應殺與否。菩薩乘之殺敵，乃為大多數人之生而去其害，從救大多數人之大
悲心起，故不礙于戒殺，而反是實行菩薩行。若以侵略心殺之，則失菩薩心。若達
<頁 id="26p536"/>
空性，則無物無眾生，更無軍人，一切無相，而無殺不殺可言。若自因果和合言，
則一切俱有差別而無量。然能以慈悲為本而方便行殺，仍為大乘行也。（程心勉記
）（見海刊二十六卷八九期合刊）
<頁 id="26p537"/>
<文>答傅汶明問(二則)</文>
<段/>問一：佛教分幾宗，那一宗最合於未出家者修習？
<段/>答一：佛教各宗為歷史上演變而出，其中有印度原有之宗派；亦有來中國後始有之宗
派；亦有來中國後不傳者，小乘諸部派是也。中國之佛教十宗：二宗小乘，七宗大
乘，律宗通大乘小乘之間。此乃由中國佛教綜合先後變化而言，不必一定記其宗派
，以多宗已與今無關而不有，或今有而亦無一定區別，故不必言宗派。而言最為一
般易修之法門，則淨土法門是。
<段/>問二：學佛除讀經外，尚應靜坐，是否未出家亦可靜坐？
<段/>答二：靜坐是做功夫，而做功夫不限於靜坐，念佛、拜經、修布施、參禪、持咒，均
屬做功夫。靜坐、在中國儒家、道家亦習之，佛教雖亦靜坐，但修禪定不限於靜坐
，靜坐為修禪定初步功夫，故佛法中亦有靜坐修禪定之方式，其用意則大有不同。
<頁 id="26p538"/>
常人之靜坐，或為衛生，如因是子；而道家則煉精氣神，自身體中提煉出一部為將
來長生之物。佛法則不然，乃由戒生定，由定生慧。先修戒以除一切不良習慣，養
成有規律生活，由此基礎而修定，和平統一，使精神凝定。人之精神本光明覺照，
常人時昏亂，故失本心之智慧，有定乃能不昏亂。為除昏沉、睡眠與浮動、散亂，
故靜始能啟發本心智慧。明心、乃見一切法之真實性，亦即見人生本來面目，宇宙
真相。能明見宇宙人生真相，則去除一切無明黑暗，而可以無復錯誤顛倒，不生煩
惱，不起不合理行為，則生死輪迴之痛苦乃可解脫。故佛修禪定以靜為始，由不昏
沉不散亂而至清明凝靜，乃啟本心智慧光明，而照見宇宙人生真性，此乃佛法靜坐
之理。能修到明心見性，即可成佛。但常人多不易做到，即出家人亦每難做到，故
有種種方便法門，如念阿彌陀佛，臨終時往生極樂世界，可以得妥善之修行處，再
漸圖上進。（程心勉記）（見海刊二十六卷十期）
<頁 id="26p539"/>
<文>答方亦民問</文>
<段/>問：大乘小乘之區別如何？
<段/>答：大乘小乘之別，細言之頗深。概言之，大小乘均為出世法，了解生死輪迴，程度
均超過人天法。人天法者，在世界上要做最好的人使人間太平安樂，即人法；有許
多宗教求升天，即天法。自佛教言：做人及升天，仍在輪迴之內，非永久解脫；雖
在天上，仍受輪迴。能見全世界眾生在生死輪迴中，欲超出生死輪迴，求自己了脫
，故曰小乘；以其所求者僅及自己，但不害人。若有人求學，亦願教助，然不能普
度眾生，故其結果僅自己得涅槃；故見理亦較淺，僅能空我而不能空萬法。理淺行
小果亦小，即由小乘發心乃至小乘所修之果。至大乘之發心，非為一己，是無己而
為眾生，以眾生為己。如殺身成仁，捨生取義，其本身生命不屬於己而屬於眾人；
其發心為大眾，故可成為菩薩。此中相差頗遠，大乘無一定範圍，菩薩發心無量無
<頁 id="26p540"/>
邊，故云眾生無邊誓願度。如欲救國，應先知吾國之歷史，人民之生活狀況，然後
始可救國。若欲普度全法界眾生，必須先明白其理，始能普度眾生，非同小乘僅見
及我空。若見眾生種種煩惱，必先知種種法門；欲度無量眾生，必學無量法門。先
從初發心菩薩地位，漸漸修到佛之地位，始能度一切眾生成佛，始真能有普度眾生
之智慧能力，否則有其心而力不足。故大乘乃自普度眾生而發心，澈底了解無量世
界、無邊眾生之一切，而度脫其煩惱；要修證圓滿，始能成佛，成佛始有普度眾生
之功能。（程心勉記）（見海刊二十六卷十期）
<頁 id="26p541"/>
<文>答徐恒志問(二則)</文>
<段/>問一：顯教說成佛須三大阿僧祇，而密教說即身成佛，其異同處何在？凡夫慧照
觀心，有即身成佛之可能否？
<段/>答一：密教外，禪宗亦言即身成佛，華嚴宗亦言三生成佛，此皆大乘教之一部份。禪
宗自法身言，悟法身即成佛；密宗自身修成幻化身，即成化身佛。至於說凡夫如何
即生成佛，可用禪宗明心見性、見性成佛；用密宗先修幻身成佛；或用修淨土法，
臨命終時往生淨土不退，第二生亦即成佛。但禪宗、密宗即生成佛，均非報身成佛
，報身要修因感果，則淨土宗二生、華嚴三生為極速，常途則三阿僧祗劫乃成佛
也。
<段/>問二：觀心功夫得力，八識中根本習氣翻動時，每至心疲力竭，當如何降之？以
何方便乃能斷盡一切煩惱，入自在無礙境？
<頁 id="26p542"/>
<段/>答二：觀心功夫，於八識亦有熏種起現關係，然以第六識為主。由第六識如逆水行舟
，迴光返照，予影響於第七、八識，轉變其無始習氣，故頗費力。惟有返觀窮察，
久久行之，透過第七識之障礙關頭，始能永久觀照。欲透過第七識，須至第六識轉
變，妙觀察智後平等性智始可現前。以此第六識、第七識無分別智力久久行之，則
八識方可得習氣漸淨。故先修止觀，觀照心性；次用妙觀察智、平等性智之無分別
智；至第八地，乃能斷一切煩惱，達自在無礙境。（程心勉記）（見海刊二十六卷
十期）
<段/>（附註）自「答姚際虞問」至此，皆「答問選錄」中分出。
<頁 id="26p543"/>
<文>答王達五問(三則)</文>
<段/>問一：因果法則與懺悔，是不是矛盾的？染業可以懺悔嗎，那就是有因不一定有
果；不能懺悔嗎，那懺悔又有何益？
<段/>答一：懺悔有兩面的意義：一面是消滅往昔的舊業，一面是止息以後的新業。引句成
語，就是「畢故不造新」。往昔的諸業大多是可以懺悔的，但業因甚強而已成熟者，
是不可轉的定業。然悔的本身，也是一種因果，新的惡業不生，新的善業即生長；
而往昔的惡業也因善業的生長，由慢慢的減退以至消滅。善猶水也，惡猶火也，以
水制火，火焉得不滅？種豆得豆，種瓜得瓜，這是一定的因果法則。但是瓜、豆種
下之後，如果又加以催毀，維有播種的因，卻不能生出以後的果。這就是因果法則
與懺悔並不矛盾的明證。至已經成熟而強有力的業何以不能懺悔的道理，就是緩不
濟急；這與弦上之箭一經射出無法收回是一樣的。以上是說的事懺悔，除此還有一
<頁 id="26p544"/>
種理懺悔，六祖謂「本來無一物，何處惹塵埃」？可為理懺的說明。惟本來無一物是
空寂而清淨的諸法實相，非登地菩薩不能體證，在初學尚未證得的凡夫，只可把住
念頭時時覺照。禪宗用功大抵如是，理懺即使未能實證，也可以使定業重報輕受。
<段/>問二：小乘發心但求自了，也能果證羅漢解脫生死，那學佛何必以大乘是尚？再
反轉來說，大乘利人即是自他俱利，而其證果還可超出羅漢以上，但求自了的
小乘人，又何必不發大乘心？
<段/>答：小乘羅漢還有法執所知障，他的解脫只解脫了三界六道的分段生死，沒有解脫菩
薩的變易生死，不能稱為究竟，所以學佛的人都應該發大乘菩薩心，修大乘菩薩行
。但求自了是不合算的，所以本唯大乘。可是、這是大乘菩薩的看法，在小乘人因
為根器的關係，他是不能覺得的。佛應小乘人的根機，使先得自了，所以便又有了
小乘。
<段/>問三：淨土仗他力可以帶業往生，不再退轉，皆習淨土者所常道；不知淨土所謂
<頁 id="26p545"/>
一心不亂，何嘗不仗自力？業未滅盡，又何能往生就不退轉？往生既不退轉，
是學佛了生死之目的已達，那麼見佛聞法還求甚麼？
<段/>答：第三問題，淨土的確不能離自力，因為必須自心了解淨土法門，深信切願，又加
以若多若少持念佛名，習行眾善的心力，才能與阿彌陀佛的本願力感應，才能臨命
終時仗佛力接引帶業往生。佛說十方虛空有無量世界，淨穢不一，所以西方淨土也
的確是有的，並非誑說。往生以後，但受諸樂無有眾苦，相處的伴侶又都是不退轉
的菩薩，更加見佛聞法，那有新染能生？那有舊染不滅？怎麼會退轉呢？所謂仗他
力，明白的說，未往生以前及正當往生時，要仗自力感他力，往生以後依仗他力增
自力。不退轉的意思，是說帶去的業在佛土淨緣增上力中，定可以消滅至盡，故可
不退。見佛聞法，正是增上淨緣，怎麼能說往生以後再無聞法的必要？（王達五記
）（見海刊二十七卷九期）
<段/>（附註）　原題「敦請虛公本師開示的幾個問題」。
<頁 id="26p546"/>
<文>在首都佛學會答問</文>
<段/>陳秉良問：出生菩提心經，何以檢閱藏經目錄無有？
<段/>答：此經在藏經中列方等部；再者、此經譯本原有「佛說」二字，後為印者略去。
徐心明問：自他變換發菩提心，意義云何？
答：發菩提心修法，有二種：一、由己心轉移，如目蓮救母之心，先將為己心除去，
專心在救母出苦。更進一步，普觀一切眾生皆如母處苦中，應以救母出苦之心而來
廣度一切眾生，遂發生大悲菩提心了。二、以理觀察自身，從四大、五蘊等觀照畢
竟無我，唯是他和合、自性空。再進一步，觀察一切眾生不知出苦，沒有能力出苦
，乃發以他為自的菩提心，唯以救眾生為事。總之自私自利心是眾生心，利他心即
無上菩提心也。
<段/>熊道瑞問：此經謂有三種菩提，然聲聞菩提與辟支菩提似無分別，而經上亦未明
<頁 id="26p547"/>
白指示？
<段/>答：聲聞與辟支所發之菩提，均屬自利；不過聲聞係生有佛之世，聞佛音教生菩提心
者，而辟支則觀十二因緣，在無佛世亦可發此心。
<段/>李子寬問：持怖魔咒，可能持得靈驗否？
<段/>答：凡持密咒，如音韻準確，自當靈驗；譯音難讀準，故以師傅口傳為佳。
<段/>孔士豪問：童蒙止觀中之六妙門精義何在？
<段/>答：童蒙止觀與六妙門，根本是兩部書，不過通行本訂在一本書上。童蒙止觀乃智者
大師為初入門者所說，故名童蒙，內講二十五前方便種種止觀法基礎。而六妙門則
是各止觀中六重次第之專門止觀，屬數息觀。所謂六次第者，即一、數，二、隨，
三、止，四、觀，五、還，六、淨。此六妙門，乃數息、不淨二甘露法門之一，他
若念佛、持咒、誦經等等，雖入手不同，然皆可證入三昧。
<段/>徐心明問：六妙門中有十二種醫病法門，是否佛說？
<頁 id="26p548"/>
<段/>答：是治禪病的，亦即調身之法，如去寒去熱等。
<段/>張蓓蘅問：佛教主張清淨無為，固然甚好，假使世界上的人個個去出家修學清淨
無為法，那麼世界上又成一種甚麼現象呢？
<段/>答：說佛教主張人人去出家，這是一般人誤解佛教；佛教中本來有四眾弟子，皆可修
持佛法。至於清淨無為，恐怕妳也是誤解了。要知道我們一個人其所以在六道中頭
出頭沒者，皆由無明起煩惱而感後有，於是由惑造業，由業感苦，永無了期。今若
能修清淨無為，即證諸法空相，所謂「不生不滅，不垢不淨，不增不減」。更進一
步，由大覺悟的菩提心，創造安樂世界。復次、佛法中講戒殺放生，乃護眾生心而
然。以眾生既隨業報而受生，即執著此生命；如殺害之，必起反抗，因之互相殘殺
，循環不已。今佛法之提倡戒殺、放生，即息此業趨向清淨無為之初階。再進一步
，根本辦法，所謂觀察此世界非天神造、非物質造，但由無明起煩惱而有生命，解
脫煩惱，自達清淨莊嚴法界，並非叫人離此世界別求也。
<頁 id="26p549"/>
<段/>張一鳴問：業報有無自性？
<段/>答：業報本如幻如化，如本人執著有自性，則起煩惱業受生死苦；若能觀如空華，則
解脫。
<段/>張又問：無心有沒有煩惱？
<段/>答：若空觀成就，漸無煩惱。
<段/>張又問：經云：「善能分別無法相，於第一義無不動」，試問既了達真如妙理，
於第一義諦亦能不動乎？
<段/>答：一切法皆是因緣和合，如幻如化，無自性故空，即謂真空不空。既明真空，則不
起貪、瞋、癡種種煩惱了；一切法皆是真空法性，即雖分別諸法，而於第一義不動
也。
<段/>謝連貴問：菴摩那識是否是真性，種子斷否？
<段/>答：菴摩那識即清淨心，自與真性相應，而一切清淨功德種子仍是不滅的。此識譯義
<頁 id="26p550"/>
即無垢識。
<段/>趙乙林問：參禪容易入魔，可有預防之法否？
<段/>答：如照二十五種前方便，預備完成，自無入魔之慮矣。（隆信記）（見海刊二十七
卷十二期）
<段/>杜名廉問一：何謂無緣慈？
<段/>答一：慈分三種：一、生緣慈，緣眾生令脫苦而得樂。二、法緣慈，菩薩已見眾生性
空，緣於蘊等諸法，憫眾生苦，使斷無明煩惱之慈悲也。三、無緣慈，大菩薩與佛
證眾生及諸法皆空，心無本緣，自然起平等慈悲心，隨眾生類拔苦與樂，故云無緣
慈也。總言之，前二尚有情執：第一是待「眾生」為對象而起慈；第二待諸法為對
象而起慈；此無緣慈乃不待對象而行慈也。
<段/>問二：出生菩提心經說咒破魔的魔何指？
<段/>答二：魔有四種：一、煩惱魔，能壞一切功德，造諸惡業，淪于生死，應以智慧破之
<頁 id="26p551"/>
。二、業魔，能縛眾生受種種苦，以懺悔減輕及修對治功德消除之。三、死魔，斷
眾生命根，前二魔降伏後此自消除。四、天魔，阻眾生發出世心，尤阻發大菩提心
，作一切功德事業，諸佛及大菩薩說咒破之。故說咒破魔，乃破天魔及魔眾也。
<段/>問三：僧肇論云：「旋嵐偃嶽而常靜，江河競注而不流」，何解？
<段/>答三：大風吹壞須彌山，可謂天翻地覆之大動，然動係和續假相，能見剎那滅真相則
即動而不動，故云常靜。下句例此。
<段/>問四：煩惱即菩提何解？
<段/>答四：煩惱與菩提本是相反的兩回事，如未斷煩惱時即無菩提可言，已得菩提時則無
煩惱，勢不兩立，如明與暗。二者皆是因緣生法，空無自性，空性無二故相即。又
當煩惱生時，由觀照其空而覺悟，即是菩提。如濕柴本非是火，因火力強盛，旋亦
為生火燃料矣。
<段/>徐心明問：當吾父母有病，即想祈禱佛菩薩加被早愈，每每果愈，真是菩薩感應
<頁 id="26p552"/>
，抑自已心理作用耶？
<段/>答：當誠切祈禱默佑時，自得佛菩薩以無緣慈力而來感應之，乃一方自心祈求力，一
方佛菩薩感應力。如明月照百川，潭水清靜即現明月，渾濁則不見，汝當急切祈佑
時，心必無他雜念，以懇誠故，為佛菩薩感應亦無疑也。
<段/>蔣金章問一：初入信仰佛教階段，宜先看何種經藉，按步研究？
<段/>答一：可先訂購太虛叢書預約看之，此書乃按步驟而編製，由淺入深，自得佳境。
<段/>問二：佛學大小乘何別？
<段/>答二：小乘在智境上，即是證得生空而未證法空；在範圍只求自了，不為法界眾生同
得離苦，乃由一己修戒定慧達解脫生死之涅槃。大乘菩薩深達法空，普為法界眾生
，發四宏誓願，轉無量眾生世界成清淨佛剎。
<段/>問三：佛法傳入中國歷史近二千年，而佛教整個精神與意義，何仍未發揚？
<段/>答三：佛法衰敗原因，固非一端，然以歷史言，佛教于隋、唐時發揚最盛，經唐武宗
<頁 id="26p553"/>
摧殘後，直至宋初雖復興已陷偏枯；而至清季更衰頹之極，故至今佛教不昌，幸今
社會開放，研究佛學之知識份子日漸增多，今後佛法可期昌盛也。（隆信記）（見
覺群二十二期）
<段/>王佑人問：孟子云不動心，與佛學而不動心同否？
<段/>答：孟子所謂不動心，乃約修養工夫而言，不動指富貴不能淫等等；而佛學所謂動即
不動，係指法性而言，世間物事雖是紛動，只是假相有動，而實際未嘗動也。（隆
信記）（見覺群二十二期）
<頁 id="26p554"/>
----
</檔>
